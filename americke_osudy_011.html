<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Půjdete na chvíli ke mně?">
    <meta name="apple-mobile-web-app-capable" content="yes">
    <title>Půjdete na chvíli ke mně?</title>
    <link rel="stylesheet" href="./style/style.min.css" media="screen" integrity="sha256-1cpg/RYkJEcZJuKsZ8cbs3M2r9kOplEXHcv5iqCbmLE=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Theodore Dreiser: Americké osudy">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Americké osudy">
    <meta property="og:title" content="Americké osudy">
    <meta property="og:type" content="book">
    <meta property="og:book:author" content="Theodore Dreiser">
    <meta property="twitter:title" content="Theodore Dreiser: Americké osudy">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./americke_osudy_010.html">
    <link rel="next" href="./americke_osudy_012.html">
    <meta name="nb-order" content="7">
    <link rel="self" href="americke_osudy_011.html">
    <meta name="nb-identifier" content="dreiser-americke-osudy-2e84b50">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="18933" data-nb-chars="108235">
    <nav role="doc-toc">
      <ul class="plain section">
        <li><a href="americke_osudy_005.html">Sv.&nbsp;Columba a&nbsp;řeka</a></li>
        <li><a href="americke_osudy_006.html">Dříči v&nbsp;činžácích</a></li>
        <li><a href="americke_osudy_007.html">Ústraní vyřazených</a></li>
        <li><a href="americke_osudy_008.html">Útočiště</a>
          <ol class="headings-toc">
            <li><a href="americke_osudy_008.html#i">I</a></li>
            <li><a href="americke_osudy_008.html#ii">II</a></li>
            <li><a href="americke_osudy_008.html#iii">III</a></li>
            <li><a href="americke_osudy_008.html#iv">IV</a></li>
            <li><a href="americke_osudy_008.html#v">V</a></li>
            <li><a href="americke_osudy_008.html#vi">VI</a></li>
            <li><a href="americke_osudy_008.html#vii">VII</a></li>
            <li><a href="americke_osudy_008.html#viii">VIII</a></li>
          </ol>
        </li>
        <li><a href="americke_osudy_009.html">Na okraji života</a>
          <ol class="headings-toc">
            <li><a href="americke_osudy_009.html#muži-venbsptmě">Muži ve&nbsp;tmě</a></li>
            <li><a href="americke_osudy_009.html#muži-vbouři">Muži v&nbsp;bouři</a></li>
            <li><a href="americke_osudy_009.html#muži-venbspsněhu">Muži ve&nbsp;sněhu</a></li>
          </ol>
        </li>
        <li><a href="americke_osudy_010.html">Přízrak zlata</a></li>
        <li><a href="americke_osudy_011.html">Půjdete na chvíli ke mně?</a></li>
        <li><a href="americke_osudy_012.html">De Maupassant mladší</a></li>
        <li><a href="americke_osudy_013.html">Písničkáři</a></li>
        <li><a href="americke_osudy_014.html">Princ zlodějem</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./americke_osudy_010.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="5" data-nb-chars="25"><span class="idea" data-nb-ref-number="1" id="idea1" data-nb-words="5" data-nb-chars="25">Půjdete na&nbsp;chvíli ke&nbsp;mně?</span></h1>
        <section>
          <p class="chunk" data-nb-ref-number="2" data-nb-words="214" data-nb-chars="1305"><span class="idea" data-nb-ref-number="2" id="idea2" data-nb-words="214" data-nb-chars="1305">Bylo horké červencové poledne. Když byl po&nbsp;několik měsíců uvažoval o&nbsp;varování, kterého se&nbsp;mu&nbsp;dostalo od&nbsp;jeho politických přátel, a&nbsp;když se&nbsp;v&nbsp;té době nestalo nic, co&nbsp;by&nbsp;je&nbsp;opodstatnilo, připravoval se&nbsp;teď Gregory k&nbsp;návratu do&nbsp;přímořského hotelu, na&nbsp;který měl při svém nynějším životním úspěchu nárok. Byl to&nbsp;veliký podnik jménem Triton, vzdálený asi šedesát minut od&nbsp;jeho kanceláře, stojící přímo u&nbsp;moře mezi borovicemi a&nbsp;písčinami Long Islandu. Jeho žena, „děvče“, jak o&nbsp;ní obvykle mluvil, musela přes úklady, které byly odhaleny nebo o&nbsp;nichž se&nbsp;aspoň dověděl, odjet s&nbsp;nemocným dítětem pro radu a&nbsp;útěchu ke&nbsp;své matce do&nbsp;hor. Ale poněvadž se&nbsp;podzimní volební tažení už&nbsp;tolik přiblížilo, on&nbsp;sám naprosto nemohl odjet. Za&nbsp;všedních dní i&nbsp;o&nbsp;nedělích, někdy také v&nbsp;noci, pátral a&nbsp;hledal opodstatnění některých skutečností, týkajících se&nbsp;špatné správy města, jichž mělo zanedlouho být použito jako střeliva. Starostu a&nbsp;jeho „bandu“, jak se&nbsp;jim říkalo, bylo třeba za&nbsp;každou cenu vyhodit ze&nbsp;sedla. Jestliže se&nbsp;to&nbsp;podaří, pak je&nbsp;jisto, že&nbsp;on, Gregory, bude za&nbsp;to&nbsp;odměněn. Přesto smýšlel velmi poctivě o&nbsp;hodnotě, a&nbsp;dokonce i&nbsp;nezbytnosti své nynější činnosti. Město mělo neobyčejně špatnou správu. Jakou si&nbsp;lze představit větší práci než vypátrat podrobnosti a&nbsp;nastavit je&nbsp;před oči klamaného a&nbsp;podrážděného občanstva?</span></p>
          <p class="chunk" data-nb-ref-number="3" data-nb-words="86" data-nb-chars="513"><span class="idea" data-nb-ref-number="3" id="idea3" data-nb-words="86" data-nb-chars="513">Avšak ani nepřítel nebyl bezmocný. Navštívil ho&nbsp;jakýsi muž z&nbsp;vydavatelského oboru podnikání, o&nbsp;kterém nikdy ani neslyšel, a&nbsp;nabídl mu&nbsp;významné místo na&nbsp;Středním Západě, jež by&nbsp;ho&nbsp;vzdálilo nejméně na&nbsp;čtyři roky nebo na&nbsp;pět let z&nbsp;města a&nbsp;vyneslo by&nbsp;mu&nbsp;šest nebo sedm tisíc dolarů ročně. Když neprojevil zájem, začaly se&nbsp;ztrácet některé z&nbsp;jeho dopisů a&nbsp;připadalo mu, že&nbsp;o&nbsp;jeho cesty a&nbsp;pochůzky projevují nevítaný zájem různé podivné postavy. Nakonec ho&nbsp;v&nbsp;kanceláři navštívil jeden z&nbsp;politických činitelů jeho strany.</span></p>
          <p class="chunk" data-nb-ref-number="4" data-nb-words="190" data-nb-chars="1035"><span class="idea" data-nb-ref-number="4" id="idea4" data-nb-words="190" data-nb-chars="1035">„Je to&nbsp;prostě tak, Gregory,“ řekl po&nbsp;krátkém úvodu, „jsi na&nbsp;stopě toho, co&nbsp;se&nbsp;děje ve&nbsp;spojení s&nbsp;prodejem pozemků v&nbsp;South Penyanku. Starosta to&nbsp;ví, ale je&nbsp;naprosto rozhodnut, že&nbsp;se&nbsp;o&nbsp;tom veřejnost nesmí dovědět, a&nbsp;právě tak je&nbsp;rozhodnut i&nbsp;jeho společník Tilney&nbsp;– může to&nbsp;vyjít na&nbsp;světlo leda až&nbsp;po&nbsp;volbách. Jsou připraveni použít způsobů hodně drsných, tak dej na&nbsp;sebe pozor. Máš přece svou ženu rád? Tak ji&nbsp;měj i&nbsp;s&nbsp;dítětem hezky blízko u&nbsp;sebe. Nedopusť, aby tě&nbsp;od&nbsp;ní&nbsp;byť jen na&nbsp;chvíli odlákali někam, kde bys neměl být. Víš přece, co&nbsp;se&nbsp;před několika lety stalo Crothersovi? Chystal se&nbsp;odhalit čachry kolem prodeje přívozu na&nbsp;Yellow Pointu, nikdo o&nbsp;tom neměl ani ponětí&nbsp;– a&nbsp;tu najednou prásk!&nbsp;– náhle byl zatčen pro staré obvinění ze&nbsp;zběhnutí, odněkud vytáhli starý dluh, který nezaplatil, dali mu&nbsp;zabavit nábytek a&nbsp;odlákali od&nbsp;něho ženu. Nedopusť, aby tě&nbsp;takhle nějak chytili. Máš-li nějaké dluhy, pověz nám o&nbsp;nich, podíváme se&nbsp;už, co&nbsp;by&nbsp;se&nbsp;s&nbsp;tím dalo dělat. A&nbsp;máš-li zájem o&nbsp;nějakou jinou ženu, přeruš to, pošli ji&nbsp;pryč, zbav se&nbsp;jí.“</span></p>
          <p class="chunk" data-nb-ref-number="5" data-nb-words="10" data-nb-chars="65"><span class="idea" data-nb-ref-number="5" id="idea5" data-nb-words="10" data-nb-chars="65">Gregory se&nbsp;na&nbsp;něj podíval s&nbsp;podrážděným, zpola soucitným úsměvem.</span></p>
          <p class="chunk" data-nb-ref-number="6" data-nb-words="22" data-nb-chars="134"><span class="idea" data-nb-ref-number="6" id="idea6" data-nb-words="22" data-nb-chars="134">„Nemám žádnou jinou ženu,“ řekl prostě. Jak by&nbsp;mohl být nevěrný svému „děvčeti“ a&nbsp;dítěti&nbsp;– tomu modrookému dítěti s&nbsp;růžovými prstíčky!</span></p>
          <p class="chunk" data-nb-ref-number="7" data-nb-words="44" data-nb-chars="261"><span class="idea" data-nb-ref-number="7" id="idea7" data-nb-words="44" data-nb-chars="261">„Nemysli si, že&nbsp;se&nbsp;chci plést do&nbsp;tvých záležitostí,“ pokračoval politik. „Jen ti&nbsp;to&nbsp;musím říci. Budeš-li potřebovat radu nebo pomoc, přijď ke&nbsp;mně. Ale ať&nbsp;budeš dělat cokoli, dávej si&nbsp;na&nbsp;sebe pozor,“ a&nbsp;při těchto slovech nasadil vysoký hedvábný klobouk a&nbsp;odešel.</span></p>
          <p class="chunk" data-nb-ref-number="8" data-nb-words="109" data-nb-chars="621"><span class="idea" data-nb-ref-number="8" id="idea8" data-nb-words="109" data-nb-chars="621">Když host odešel, zůstal Gregory stát uprostřed kanceláře a&nbsp;díval se&nbsp;upřeně na&nbsp;podlahu. Podle toho, co&nbsp;dosud odhalil, bylo samozřejmě možno uvěřit, že&nbsp;si&nbsp;bude starosta počínat tak, jak mu&nbsp;teď přítel popsal. Pokud jde o&nbsp;starostova přítele, o&nbsp;toho spekulanta s&nbsp;pozemky, bylo jasné z&nbsp;toho, co&nbsp;se&nbsp;o&nbsp;něm povídalo, že&nbsp;je&nbsp;schopen použít všech lstí a&nbsp;sprostot. Kterýsi jiný politik, když o&nbsp;něm jednou hovořil, pravil také, že&nbsp;by&nbsp;se&nbsp;nezastavil ani před vraždou, že&nbsp;však by&nbsp;ho&nbsp;nikdo nechytil ani při činu, ani žádným jiným způsobem, a&nbsp;jistě to&nbsp;byla pravda. Byl bohatší a&nbsp;mocnější než kdy dříve, bohatší a&nbsp;mocnější než sám starosta.</span></p>
          <p class="chunk" data-nb-ref-number="9" data-nb-words="244" data-nb-chars="1582"><span class="idea" data-nb-ref-number="9" id="idea9" data-nb-words="244" data-nb-chars="1582">Od&nbsp;té&nbsp;doby, co&nbsp;se&nbsp;přestěhoval do&nbsp;tohoto přímořského hotelu, stalo se&nbsp;několik věcí, které v&nbsp;něm vyvolaly domněnku, že&nbsp;by&nbsp;se&nbsp;něco mohlo stát, i&nbsp;když dosud neměl žádné důkazy o&nbsp;opodstatněnosti těchto podezření. Přijela sem nasládle usměvavá, přemrštěně nastrojená, šperky obtížená, zpola prodejná vdova, podnikatelka, jak se&nbsp;sama označila, majitelka velmi úspěšné divadelní agentury ve&nbsp;velikém městě, válející se&nbsp;podle slov jednoho z&nbsp;Gregoryho přátel v&nbsp;„krvavých penězích“. Oplývala hnědým a&nbsp;vínově zbarveným hedvábím, hnědými domácími střevíci a&nbsp;punčochami, bohatstvím podezřele třpytných kaštanových vlasů. Měla vůz vážené a&nbsp;pověstné značky. Pověstná byla také její dovednost při hře v&nbsp;karty i&nbsp;ochota riskovat. Podle toho, co&nbsp;říkali zaměstnanci hotelu a&nbsp;povaleči na&nbsp;verandě Tritonu, bezstarostně a&nbsp;štědře utrácela. Paní Skeltonová přijela, když v&nbsp;hotelu Triton byla ještě přítomna Gregoryho žena, ubytovala se&nbsp;pohodlně ve&nbsp;dvou pokojích s&nbsp;koupelnou na&nbsp;straně k&nbsp;moři, důvěrně se&nbsp;spřátelila s&nbsp;ředitelem i&nbsp;s&nbsp;několika zarytými povaleči, kteří byli, jak se&nbsp;ukázalo, burzovní dohazovači a&nbsp;spekulanti, kteří se&nbsp;počestně zajímali o&nbsp;golf, o&nbsp;tenis a&nbsp;Triton Grill. Sladce se&nbsp;usmívala, byla srdečná i&nbsp;optimistická a&nbsp;Gregory ani jeho žena nemohli jinak než nalézt v&nbsp;ní trochu zalíbení. Ale než odjela, ptala se&nbsp;v&nbsp;duchu občas jeho žena, zda by&nbsp;se&nbsp;paní Skeltonová propůjčila k&nbsp;takovým úkladům. Ačkoli její projevy přátelství bylo možno vykládat mnoha různými způsoby, přece jen byly příliš všeobecné, aby mohly vyvolat podezření. Přesto však možná čekala na&nbsp;takovou situaci&nbsp;– až&nbsp;tu&nbsp;Gregory bude sám.</span></p>
          <p class="chunk" data-nb-ref-number="10" data-nb-words="38" data-nb-chars="233"><span class="idea" data-nb-ref-number="10" id="idea10" data-nb-words="38" data-nb-chars="233">„Buď opatrný,“ varovala ho&nbsp;žena. „Kdybys začal příliš pochybovat, odejdi odtud do&nbsp;jiného hotelu. To&nbsp;je&nbsp;přinejmenším přinutí, aby si&nbsp;opatřili novou skupinu lidí.“ A&nbsp;pak odjela, zcela klidná v&nbsp;důvěře, že&nbsp;si&nbsp;její manžel bude vědět rady.</span></p>
          <p class="chunk" data-nb-ref-number="11" data-nb-words="151" data-nb-chars="888"><span class="idea" data-nb-ref-number="11" id="idea11" data-nb-words="151" data-nb-chars="888">Tak se&nbsp;stalo, že&nbsp;se&nbsp;Gregory ocitl sám; zprvu mu&nbsp;to&nbsp;bylo proti mysli. Začal se&nbsp;v&nbsp;duchu ptát, zda má&nbsp;odtud odejít nebo to&nbsp;přestát, jak tomu sám říkal. Proč by&nbsp;se&nbsp;měl dát vypudit z&nbsp;jediného pohodlného hotelu zde na&nbsp;tomto nejbližším mořském pobřeží, a&nbsp;to v&nbsp;době, kdy takový hotel nejvíc potřebuje, proč by&nbsp;se&nbsp;měl dát vyhnat odtud, kde ho&nbsp;zvláště vždy na&nbsp;konci týdne mohou navštěvovat jeho političtí přátelé? Vždyť tento hotel, tak blízko města, měl tolik předností: nádherné golfové hřiště, několik tenisových dvorců, jídlo a&nbsp;ubytování, na&nbsp;něž si&nbsp;naprosto nebylo možno stěžovat, a&nbsp;osvěžující i&nbsp;krásný výhled na&nbsp;moře přes široký trávník. Vedle toho bylo naprosto nezbytné, aby po&nbsp;větší část každého z&nbsp;pracovních dní byl v&nbsp;blízkém městě. Vyžadovala to&nbsp;zvláštní a&nbsp;naléhavá povaha jeho vyšetřování a&nbsp;nezbytností bylo i&nbsp;pohodlné bydliště, kde si&nbsp;lze za&nbsp;noci skutečně odpočinout a&nbsp;nabýt nových sil.</span></p>
          <p class="chunk" data-nb-ref-number="12" data-nb-words="32" data-nb-chars="167"><span class="idea" data-nb-ref-number="12" id="idea12" data-nb-words="32" data-nb-chars="167">„Je to&nbsp;tady krásné,“ řekl si&nbsp;nakonec, „a tak se&nbsp;odtud nehnu. Ne­mám vůz a&nbsp;kde bych jinde našel tak výhodné místo? A&nbsp;chtějí-li mě&nbsp;snad sledovat, ať&nbsp;si&nbsp;mě&nbsp;tedy sledují.“</span></p>
          <p class="chunk" data-nb-ref-number="13" data-nb-words="138" data-nb-chars="815"><span class="idea" data-nb-ref-number="13" id="idea13" data-nb-words="138" data-nb-chars="815">A&nbsp;tak vždy v&nbsp;zamyšlení jezdil odtud do&nbsp;města a&nbsp;zase zpátky a&nbsp;uvažoval, co&nbsp;vlastně by&nbsp;se&nbsp;mohlo stát. Když začal trochu pochybovat, navštívil Franka Blounta a&nbsp;pohovořil s&nbsp;ním. Blount byl starý novinář, který se&nbsp;nejdříve změnil v&nbsp;právníka a&nbsp;pak v&nbsp;burzovního zprostředkovatele. Přestože byl zřejmě po&nbsp;většinu času bez zákazníků, vedlo se&nbsp;mu&nbsp;skvěle. Jako osamělý starý mládenec chodil do&nbsp;tří klubů, do&nbsp;několika hotelů a&nbsp;navštěvoval několik venkovských domů, a&nbsp;to ani nemluvíme o&nbsp;jeho mohutném automobilu. Zvláště teď měl až&nbsp;nepatřičně mnoho práce, a&nbsp;tak často jezdil na&nbsp;toto pobřeží. Měl rád golf i&nbsp;tenis a&nbsp;náhodou i&nbsp;Gregoryho, kterému by&nbsp;byl přál úspěchy, ale nemohl ho&nbsp;jaksi dostat na&nbsp;správnou cestu. Když jednoho jitra přijel do&nbsp;města, odebral se&nbsp;Gregory do&nbsp;Blountovy kanceláře a&nbsp;vyprávěl mu&nbsp;tam o&nbsp;celém svém případu.</span></p>
          <p class="chunk" data-nb-ref-number="14" data-nb-words="27" data-nb-chars="145"><span class="idea" data-nb-ref-number="14" id="idea14" data-nb-words="27" data-nb-chars="145">„Takhle to&nbsp;tedy je,“ skončil, dívaje se&nbsp;na&nbsp;růžové tváře a&nbsp;částečně holou hlavu svého přítele, „a rád bych věděl, co&nbsp;byste vy&nbsp;dělal na&nbsp;mém místě.“</span></p>
          <p class="chunk" data-nb-ref-number="15" data-nb-words="25" data-nb-chars="150"><span class="idea" data-nb-ref-number="15" id="idea15" data-nb-words="25" data-nb-chars="150">Blount hleděl zamyšleně ven mezi vysoké stavby města a&nbsp;na modrou oblohu za&nbsp;nimi a&nbsp;bubnoval přitom prsty na&nbsp;skleněnou desku, která pokrývala jeho stůl.</span></p>
          <p class="chunk" data-nb-ref-number="16" data-nb-words="124" data-nb-chars="690"><span class="idea" data-nb-ref-number="16" id="idea16" data-nb-words="124" data-nb-chars="690">„Být na&nbsp;vašem místě,“ odpověděl po&nbsp;chvíli a&nbsp;drbal se&nbsp;zamyšleně na&nbsp;tváři „prostě bych zůstal, kde jsem. Jestli je&nbsp;tam nějaká žena, a&nbsp;k&nbsp;tomu přitažlivá, můžete z&nbsp;toho mít trochu zábavy a&nbsp;nemusíte se&nbsp;při tom do&nbsp;ničeho dostat. Připadá mi&nbsp;to&nbsp;jako příslib docela zábavného letního pobytu. Ale musíte si&nbsp;samozřejmě dávat na&nbsp;sebe pozor. Na&nbsp;vašem místě bych zažádal o&nbsp;povolení nosit revolver. Doslechnou se&nbsp;o&nbsp;tom, jestli na&nbsp;vás něco chystají, a&nbsp;vůbec je&nbsp;to&nbsp;nepotěší. Zadruhé byste měl dělat každodenní záznamy o&nbsp;tom, kudy a&nbsp;kde jste se&nbsp;pohyboval, a&nbsp;dávat si&nbsp;je&nbsp;přísežně potvrdit u&nbsp;notáře. Ani tohle je&nbsp;nepotěší, až&nbsp;se&nbsp;o&nbsp;tom dovědí, a&nbsp;přinutí je&nbsp;to, aby si&nbsp;na&nbsp;vás vymyslili opravdu něco originálního.</span></p>
          <p class="chunk" data-nb-ref-number="17" data-nb-words="94" data-nb-chars="525"><span class="idea" data-nb-ref-number="17" id="idea17" data-nb-words="94" data-nb-chars="525">Vždycky večer a&nbsp;na konci týdne nemám teď mnoho na&nbsp;práci,“ pokračoval pak, „a tak, chcete-li, budu nablízku, kdyby k&nbsp;něčemu došlo. Budeme-li spolu, nebude jim snadno něco podnikat, aniž o&nbsp;tom já&nbsp;nebo vy&nbsp;budeme vědět, a&nbsp;mimo to&nbsp;budete mít očitého svědka.“ Ptal se&nbsp;v&nbsp;duchu, zda by&nbsp;ona dáma nebyla zajímavá i&nbsp;pro něj. „Bydlím hned tam za&nbsp;vámi na&nbsp;Sunset Pointu, a&nbsp;chcete-li, přijdu se&nbsp;každý večer podívat, jak se&nbsp;vám vede. Jestli dojde k&nbsp;nějakým úkladům, docela rád se&nbsp;podívám, jak to&nbsp;dělají,“ a&nbsp;roztomile i&nbsp;povzbudivě se&nbsp;usmíval.</span></p>
          <p class="chunk" data-nb-ref-number="18" data-nb-words="54" data-nb-chars="292"><span class="idea" data-nb-ref-number="18" id="idea18" data-nb-words="54" data-nb-chars="292">„To je&nbsp;právě to,“ odpověděl mu&nbsp;Gregory zamyšleně. „Nechci, aby k&nbsp;nějakým úkladům vůbec došlo. Nemohu si&nbsp;to&nbsp;dovolit. Kdyby se&nbsp;něco takového mělo stát, nikdy bych se&nbsp;už&nbsp;politicky nepostavil na&nbsp;nohy, a&nbsp;pak mám taky ženu a&nbsp;dítě a&nbsp;je mi&nbsp;nanic, když pomyslím na&nbsp;noviny,“ a&nbsp;hleděl upřeně ven z&nbsp;okna.</span></p>
          <p class="chunk" data-nb-ref-number="19" data-nb-words="48" data-nb-chars="279"><span class="idea" data-nb-ref-number="19" id="idea19" data-nb-words="48" data-nb-chars="279">„Jen žádné starosti,“ trval Blount konejšivě na&nbsp;svém. „Mějte se&nbsp;jen na&nbsp;pozoru, a&nbsp;kdybyste se&nbsp;někdy večer zdržel dlouho v&nbsp;městě, dejte mi&nbsp;zprávu a&nbsp;já vás doprovodím. Nebo kdybych nemohl, zůstaňte v&nbsp;městě. Jděte do&nbsp;některého z&nbsp;velikých hotelů a&nbsp;tam se&nbsp;budete cítit úplně bezpečně.“</span></p>
          <p class="chunk" data-nb-ref-number="20" data-nb-words="82" data-nb-chars="499"><span class="idea" data-nb-ref-number="20" id="idea20" data-nb-words="82" data-nb-chars="499">Aby ho&nbsp;nemusel obtěžovat, vracel se&nbsp;Gregory po&nbsp;několik dní do&nbsp;hotelu časně. Opatřil si&nbsp;také povolení a&nbsp;obtížil zadní kapsu kalhot neohrabanou zbraní, která mu&nbsp;byla protivná, kterou však přesto měl vždy v&nbsp;noci pod polštářem. Nejistota do&nbsp;té&nbsp;míry zpracovala jeho představivost, že&nbsp;na&nbsp;všech lidech viděl něco podezřelého. Každý nový člověk v&nbsp;hotelu ho&nbsp;znepokojoval. Domníval se&nbsp;zcela určitě, že&nbsp;ve&nbsp;spojení s&nbsp;paní Skeltonovou je&nbsp;skupina lidí, kteří ho&nbsp;pozorují, ale nemohl to&nbsp;ani sám sobě ničím dokázat.</span></p>
          <p class="chunk" data-nb-ref-number="21" data-nb-words="36" data-nb-chars="194"><span class="idea" data-nb-ref-number="21" id="idea21" data-nb-words="36" data-nb-chars="194">„Je to&nbsp;k&nbsp;smíchu,“ řekl si&nbsp;nakonec. „Počínám si&nbsp;jako pětileté dítě ve&nbsp;tmě. Kdo by&nbsp;mi&nbsp;co&nbsp;měl udělat?“ A&nbsp;psal dopisy ženě, kde se&nbsp;tomu vysmíval, a&nbsp;pokoušel se&nbsp;opět nabýt své bývalé bezstarostnosti.</span></p>
          <p class="chunk" data-nb-ref-number="22" data-nb-words="61" data-nb-chars="344"><span class="idea" data-nb-ref-number="22" id="idea22" data-nb-words="61" data-nb-chars="344">Ale nebylo to&nbsp;tak snadné, neboť se&nbsp;zanedlouho stalo něco, co&nbsp;ho&nbsp;velmi zneklidnilo. Alespoň se&nbsp;tak na&nbsp;to&nbsp;díval, neboť bylo příznačné pro tyto události, že&nbsp;si&nbsp;je&nbsp;také bylo možno vykládat jinak, než jak on&nbsp;sám si&nbsp;je&nbsp;vysvětloval. Přes Blountovu radu se&nbsp;jednoho večera asi v&nbsp;devět hodin rozhodl vrátit se&nbsp;do&nbsp;Tritonu, aniž požádal přítele o&nbsp;doprovod.</span></p>
          <p class="chunk" data-nb-ref-number="23" data-nb-words="53" data-nb-chars="277"><span class="idea" data-nb-ref-number="23" id="idea23" data-nb-words="53" data-nb-chars="277">„Jaký by&nbsp;to&nbsp;mělo smysl?“ zeptal se&nbsp;sám sebe. „Myslil by&nbsp;si&nbsp;o&nbsp;mně, že&nbsp;jsem největší zbabělec, jakého kdy poznal, a&nbsp;ostatně se&nbsp;také dosud nic nestalo a&nbsp;pochybuji vůbec, že&nbsp;by&nbsp;mohli jít tak daleko.“ Utěšil se&nbsp;myšlenkou, že&nbsp;je&nbsp;snad lidská povaha přece jen lepší, než si&nbsp;o&nbsp;ní myslí.</span></p>
          <p class="chunk" data-nb-ref-number="24" data-nb-words="166" data-nb-chars="965"><span class="idea" data-nb-ref-number="24" id="idea24" data-nb-words="166" data-nb-chars="965">Když však vystoupil u&nbsp;Tritonu z&nbsp;vlaku a&nbsp;když viděl, jak se&nbsp;hotel třpytí v&nbsp;dálce přes louky směrem k&nbsp;východu, začal pociťovat trochu nejistoty nad svou moudrostí v&nbsp;této věci. Mimo ranní hodiny a&nbsp;mimo sedmou večerní hodinu byla stanice Tritonu takřka stále opuštěna a&nbsp;dnes večer mu&nbsp;připadala obzvláště pustá. Z&nbsp;vlaku zde vystoupil on&nbsp;jediný. Většina lidí sem dojížděla v&nbsp;automobilech po&nbsp;silnici. Proč jen to&nbsp;neudělal tak, jak mu&nbsp;to&nbsp;Blount navrhl, tázal se&nbsp;teď sám sebe, když se&nbsp;rozhlížel po&nbsp;ploché krajině kolem; proč ho&nbsp;nepožádal o&nbsp;doprovod nebo nezůstal v&nbsp;městě? Najmout si&nbsp;automobil nebylo by&nbsp;bývalo o&nbsp;nic lepší, jak mu&nbsp;to&nbsp;Blount výslovně řekl, neboť by&nbsp;tím nepříteli, který možná číhá, poskytl hledanou příležitost k&nbsp;přepadení. Ne, měl zůstat v&nbsp;městě nebo se&nbsp;vrátit s&nbsp;Blountem v&nbsp;jeho voze, a&nbsp;když si&nbsp;tohle řekl, vydal se&nbsp;na&nbsp;opuštěnou, i&nbsp;když krátkou cestu, jež vedla k&nbsp;hotelu a&nbsp;kterou osvětlovalo jen půl tuctu malých žárovek, zavěšených ve&nbsp;velkých vzdálenostech.</span></p>
          <p class="chunk" data-nb-ref-number="25" data-nb-words="175" data-nb-chars="970"><span class="idea" data-nb-ref-number="25" id="idea25" data-nb-words="175" data-nb-chars="970">Když již byl na&nbsp;cestě a&nbsp;když si&nbsp;říkal, jak je&nbsp;to&nbsp;výborné, že&nbsp;má&nbsp;před sebou jen několik stovek yardů, že&nbsp;je&nbsp;dobře ozbrojen a&nbsp;že má&nbsp;dost tělesných sil, aby se&nbsp;mohl pustit do&nbsp;zápasu, projel náhle zcela blízkou zatáčkou silnice jakýsi automobil a&nbsp;zastavil. Dva muži vystoupili a&nbsp;ve tmě za&nbsp;světly, jež zářila méně než obvykle, jali se&nbsp;prohlížet jedno z&nbsp;kol. Připadlo mu&nbsp;v&nbsp;tom okamžiku podivné, že&nbsp;jsou přední světla vozu tak slabá. Proč tak slabě svítila v&nbsp;téhle noční hodině a&nbsp;proč tenhle podivný automobil zastavil tady v&nbsp;té pusté zatáčce právě teď, když on&nbsp;se&nbsp;k&nbsp;ní blížil? Proč z&nbsp;toho také měl takový divný pocit, proč mu&nbsp;naskočila husí kůže a&nbsp;ve vlasech ho&nbsp;začalo svědit? Když se&nbsp;blížil k&nbsp;vozu, kráčel tak, aby jej obešel v&nbsp;největší vzdálenosti, jakou silnice dovolovala. Jeden z&nbsp;mužů však náhle odešel od&nbsp;kola a&nbsp;přicházel k&nbsp;němu. S&nbsp;bezděčným trhnutím okamžitě vytáhl revolver ze&nbsp;zadní kapsy a&nbsp;zastrčil jej do&nbsp;kapsy svrchníku. Současně se&nbsp;zastavil a&nbsp;zavolal na&nbsp;neznámého:</span></p>
          <p class="chunk" data-nb-ref-number="26" data-nb-words="37" data-nb-chars="213"><span class="idea" data-nb-ref-number="26" id="idea26" data-nb-words="37" data-nb-chars="213">„Zůstaňte stát, kde právě jste, pane. Mám zbraň a&nbsp;nepřeji si, abyste chodil blíž. Nevím, kdo jste, nevím, zda jste přítel nebo nepřítel, ale zůstaňte stát. A&nbsp;jestli něco chcete, řekněte to&nbsp;z&nbsp;toho místa, kde jste.“</span></p>
          <p class="chunk" data-nb-ref-number="27" data-nb-words="7" data-nb-chars="46"><span class="idea" data-nb-ref-number="27" id="idea27" data-nb-words="7" data-nb-chars="46">Neznámý se&nbsp;zřejmě překvapen na&nbsp;místě zastavil.</span></p>
          <p class="chunk" data-nb-ref-number="28" data-nb-words="16" data-nb-chars="87"><span class="idea" data-nb-ref-number="28" id="idea28" data-nb-words="16" data-nb-chars="87">„Chtěl jsem vás požádat o&nbsp;zápalku,“ řekl, „a zeptat se&nbsp;vás na&nbsp;cestu k&nbsp;Tanger’s Pointu.“</span></p>
          <p class="chunk" data-nb-ref-number="29" data-nb-words="43" data-nb-chars="254"><span class="idea" data-nb-ref-number="29" id="idea29" data-nb-words="43" data-nb-chars="254">„Zápalky nemám,“ odpověděl Gregory příkře, „a&nbsp;Tanger’s Point je&nbsp;tímhle směrem. Tamhle je&nbsp;hotel… jedete-li odtamtud, proč jste se&nbsp;tam nezeptali na&nbsp;cestu a&nbsp;proč jste si&nbsp;tam neopatřili zápalky?“ Odmlčel se&nbsp;a&nbsp;zdálo se, že&nbsp;si&nbsp;ho&nbsp;muž v&nbsp;přítmí zvědavě prohlíží.</span></p>
          <p class="chunk" data-nb-ref-number="30" data-nb-words="27" data-nb-chars="154"><span class="idea" data-nb-ref-number="30" id="idea30" data-nb-words="27" data-nb-chars="154">„Dobrá, dobrá,“ řekl lhostejně. „Nechci od&nbsp;vás nic, co&nbsp;mi&nbsp;nemáte v&nbsp;úmyslu dát,“ ale nevrátil se&nbsp;k&nbsp;vozu, nýbrž stál na&nbsp;místě a&nbsp;pohledem sledoval Gregoryho.</span></p>
          <p class="chunk" data-nb-ref-number="31" data-nb-words="30" data-nb-chars="174"><span class="idea" data-nb-ref-number="31" id="idea31" data-nb-words="30" data-nb-chars="174">Gregorymu připadlo, že&nbsp;se&nbsp;mu&nbsp;na&nbsp;zátylku vlasy ježí jako kočičí srst. Praskalo mu&nbsp;v&nbsp;kloubech, tak byl ztuhlý, když vytahoval revolver z&nbsp;kapsy a&nbsp;zlověstně jím mával před sebou.</span></p>
          <p class="chunk" data-nb-ref-number="32" data-nb-words="44" data-nb-chars="233"><span class="idea" data-nb-ref-number="32" id="idea32" data-nb-words="44" data-nb-chars="233">„Teď vás oba obejdu,“ zvolal, „a&nbsp;vy zůstaňte, kde jste. Mám vás na&nbsp;mušce, a&nbsp;jakmile se&nbsp;pohnete, budu střílet. Nic vám neudělám, jestli nic sami nevyvoláte, ale nehýbejte se,“ a&nbsp;šel tak, aby na&nbsp;ně&nbsp;přímo viděl a&nbsp;aby zbraň na&nbsp;ně&nbsp;mířila.</span></p>
          <p class="chunk" data-nb-ref-number="33" data-nb-words="37" data-nb-chars="219"><span class="idea" data-nb-ref-number="33" id="idea33" data-nb-words="37" data-nb-chars="219">„Nehýbejte se!“ volal stále, dokud nebyl dost daleko, a&nbsp;zatímco se&nbsp;muži bezpochyby s&nbsp;úžasem ještě za&nbsp;ním dívali, zcela náhle se&nbsp;obrátil, rozběhl se, jak nejrychleji uměl, a&nbsp;doběhl ke&nbsp;schodišti hotelu bez dechu a&nbsp;zpocen.</span></p>
          <p class="chunk" data-nb-ref-number="34" data-nb-words="10" data-nb-chars="56"><span class="idea" data-nb-ref-number="34" id="idea34" data-nb-words="10" data-nb-chars="56">„To bylo naposled, co&nbsp;jsem jel sám,“ řekl si&nbsp;slavnostně.</span></p>
          <p class="chunk" data-nb-ref-number="35" data-nb-words="70" data-nb-chars="407"><span class="idea" data-nb-ref-number="35" id="idea35" data-nb-words="70" data-nb-chars="407">Blount, když mu&nbsp;o&nbsp;tom pověděl, měl zřejmě chuť jeho strach zlehčovat. Proč by&nbsp;si&nbsp;někdo, kdo by&nbsp;chtěl vraždit nebo přepadnout, vybíral právě místo tak ze&nbsp;všech stran otevřené? Z&nbsp;vlaku mohli vystoupit i&nbsp;jiní cestující. Mohlo tamtudy jet každou chvíli ještě další auto. Ti&nbsp;muži opravdu mohli potřebovat zápalky a&nbsp;není nutno se&nbsp;domnívat, že&nbsp;jeli právě z&nbsp;hotelu. Vede tam i&nbsp;jiná silnice, která k&nbsp;hotelu nezahýbá.</span></p>
          <p class="chunk" data-nb-ref-number="36" data-nb-words="28" data-nb-chars="150"><span class="idea" data-nb-ref-number="36" id="idea36" data-nb-words="28" data-nb-chars="150">Přece však byl Gregory nakloněn věřit, že&nbsp;mu&nbsp;chtěli něco udělat&nbsp;– stěží přitom mohl říci, proč právě jemu&nbsp;– byla to&nbsp;prostě intuice, jak trval na&nbsp;svém.</span></p>
          <p class="chunk" data-nb-ref-number="37" data-nb-words="123" data-nb-chars="731"><span class="idea" data-nb-ref-number="37" id="idea37" data-nb-words="123" data-nb-chars="731">Pak o&nbsp;několik dní později&nbsp;– a&nbsp;bylo to&nbsp;tím významnější, že&nbsp;tu&nbsp;již byla ta&nbsp;první událost&nbsp;– začala paní Skeltonová projevovat čím dál víc starostlivosti o&nbsp;jeho klid a&nbsp;pohodlí. Jedla u&nbsp;stolu s&nbsp;výhledem na&nbsp;moře ve&nbsp;společnosti některého z&nbsp;burzovních zprostředkovatelů nebo dvou z&nbsp;nich, někdy také ve&nbsp;společnosti lidí, kteří přijeli odjinud. Ale obvykle byla u&nbsp;jejího stolu prázdná čtvrtá židle a&nbsp;brzy pozvala Gregoryho, aby na&nbsp;ni&nbsp;usedl; jestliže byl přítomen Blount, přistrčili pátou židli. Zprvu váhal, když však na&nbsp;něj naléhal Blount, který se&nbsp;v&nbsp;její společnosti bavil, přijal pozvání. Blount tvrdil, že&nbsp;je&nbsp;to&nbsp;žertovná osůbka. Tak ráda se&nbsp;strojí, je&nbsp;tak zábavná, sladce se&nbsp;usmívá, je&nbsp;dobromyslná&nbsp;– nejlepší společnice pro pobyt u&nbsp;moře.</span></p>
          <p class="chunk" data-nb-ref-number="38" data-nb-words="42" data-nb-chars="248"><span class="idea" data-nb-ref-number="38" id="idea38" data-nb-words="42" data-nb-chars="248">„Vždyť je, člověče, docela zajímavá,“ tvrdil Blount jednoho večera, když byli po&nbsp;večeři na&nbsp;projížďce. „Prostě zábavná ‚veselá vdova‘, tak je&nbsp;to. Líbí se&nbsp;mi. Opravdu. Je&nbsp;patrně podvodnice, ale hraje dobře bridge a&nbsp;umí hrát i&nbsp;golf. Chce něco od&nbsp;vás?“</span></p>
          <p class="chunk" data-nb-ref-number="39" data-nb-words="17" data-nb-chars="103"><span class="idea" data-nb-ref-number="39" id="idea39" data-nb-words="17" data-nb-chars="103">„Nevím, že&nbsp;by&nbsp;něco chtěla,“ odpověděl Gregory. „Zdá se&nbsp;mi&nbsp;dost prostomyslná. Je&nbsp;tady teprve tři týdny.“</span></p>
          <p class="chunk" data-nb-ref-number="40" data-nb-words="61" data-nb-chars="306"><span class="idea" data-nb-ref-number="40" id="idea40" data-nb-words="61" data-nb-chars="306">„Dobrá tedy, podíváme se, co&nbsp;by&nbsp;se&nbsp;o&nbsp;ní dalo zjistit. Mám takové tušení, že&nbsp;je&nbsp;v&nbsp;něčem takovém zapletena, ale jistotu nemám. Vypadá na&nbsp;to, že&nbsp;by&nbsp;to&nbsp;mohla být jedna z&nbsp;Tilneyových volavek. Ale dejme se&nbsp;do&nbsp;hry a&nbsp;počkejme, co&nbsp;z&nbsp;toho vzejde. Kvůli vám se&nbsp;k&nbsp;ní budu chovat slušně a&nbsp;vy se&nbsp;tak chovejte kvůli mně.“</span></p>
          <p class="chunk" data-nb-ref-number="41" data-nb-words="258" data-nb-chars="1512"><span class="idea" data-nb-ref-number="41" id="idea41" data-nb-words="258" data-nb-chars="1512">Pod hřejivými účinky této družnosti se&nbsp;věci začaly vyvíjet opravdu rychle. Za&nbsp;pouhých několik dní od&nbsp;chvíle, kdy se&nbsp;Gregory usadil u&nbsp;stolu paní Skeltonové, oznámila všem, tváříc se&nbsp;záhadně, jako by&nbsp;šlo o&nbsp;tajné a&nbsp;důležité sdělení, že&nbsp;sem přijede na&nbsp;nějaký čas její přítelkyně, velmi chytrá a&nbsp;bohatá dívka ze&nbsp;Západu, s&nbsp;vynikajícím společenským postavením, a&nbsp;není to&nbsp;nikdo menší než Imogena Carlová ze&nbsp;Cincinnati, dcera velmi zámožného Braytona Carla z&nbsp;téhož města. Jak řekla, seznámila se&nbsp;paní Skeltonová s&nbsp;jejími rodiči v&nbsp;onom městě před patnácti lety. Imogena je&nbsp;její nejdražší miláček. Je&nbsp;nyní na&nbsp;návštěvě u&nbsp;rodiny Wilsona Fletchera u&nbsp;Gray’s Cove nad zátokou, ale paní Skeltonové se&nbsp;podařilo vymoci na&nbsp;jejích rodičích, aby jí&nbsp;dovolili přijet na&nbsp;čas i&nbsp;sem za&nbsp;ní. Je&nbsp;jí&nbsp;teprve dvacet let a&nbsp;od této chvíle je&nbsp;tedy paní Skeltonová skutečnou gardedámou. Nemají s&nbsp;ní účast? Všechny je&nbsp;žádá, aby byli tak laskaví&nbsp;– rozhlédla se&nbsp;a&nbsp;pojala tím do&nbsp;toho všechny&nbsp;– a&nbsp;pomohli jí&nbsp;poskytnout té&nbsp;dívce hodně zábavy. Což to&nbsp;nebude krásné? Je&nbsp;to&nbsp;hrozně milá dívka, velmi chytrá, přitažlivá, dobrá tanečnice, pianistka&nbsp;– zkrátka vyjmenovala všechno možné, takže se&nbsp;toho zdálo až&nbsp;příliš mnoho, aby to&nbsp;mohla být pravda. Ale nad všechno ostatní je&nbsp;to&nbsp;dívka opravdu velmi krásná, s&nbsp;bohatstvím hnědých vlasů, s&nbsp;hnědýma očima, s&nbsp;dokonalou pletí a&nbsp;tak dále. Za&nbsp;této přednášky se&nbsp;Blount s&nbsp;Gregorym ani jednou na&nbsp;sebe nepodívali, ale když se&nbsp;později setkali na&nbsp;veliké verandě, odkud byl výhled na&nbsp;moře, Blount mu&nbsp;řekl: „Tak co&nbsp;tomu říkáte?“</span></p>
          <p class="chunk" data-nb-ref-number="42" data-nb-words="26" data-nb-chars="133"><span class="idea" data-nb-ref-number="42" id="idea42" data-nb-words="26" data-nb-chars="133">„Myslím si, že&nbsp;to&nbsp;právě bude ona. Umí ji&nbsp;vylíčit. Je&nbsp;to&nbsp;zajímavé, když si&nbsp;člověk pomyslí, že&nbsp;to&nbsp;má&nbsp;být něco tak dokonalého,“ smál se.</span></p>
          <p class="chunk" data-nb-ref-number="43" data-nb-words="108" data-nb-chars="657"><span class="idea" data-nb-ref-number="43" id="idea43" data-nb-words="108" data-nb-chars="657">O&nbsp;několik dní později se&nbsp;krásná návštěvnice objevila a&nbsp;byla vskutku taková, jak to&nbsp;o&nbsp;ní paní Skeltonová slibovala, ba&nbsp;víc než to. Byla krásná. Gregory ji&nbsp;poprvé spatřil, když o&nbsp;sedmé hodině vstoupil do&nbsp;velké jídelny. Byla mladá, jak to&nbsp;o&nbsp;ní paní Skeltonová říkala, jistě jí&nbsp;nebylo víc než jedenadvacet. Oči měla světle, našedle hnědé, její vlasy, pleť a&nbsp;ruce zářily světlem. Vypadala jako dívka prostá a&nbsp;neosobivá, smála se&nbsp;ráda, byla veselá, naprosto nebyla nádherná ani dokonalá, ale dost inteligentní a&nbsp;milá na&nbsp;pohled&nbsp;– velmi milá. Seděla u&nbsp;stolu paní Skeltonové, zprostředkovatelé jí&nbsp;prokazovali významné pozornosti a&nbsp;bylo vidět, že&nbsp;se&nbsp;líbí i&nbsp;Blountovi.</span></p>
          <p class="chunk" data-nb-ref-number="44" data-nb-words="62" data-nb-chars="359"><span class="idea" data-nb-ref-number="44" id="idea44" data-nb-words="62" data-nb-chars="359">„Co tomu říkáte?“ řekl Blount. „To je&nbsp;krasavice. Tak se&nbsp;mi&nbsp;zdá, že&nbsp;vás budu muset před vámi zachránit. Hned vám povím, jak to&nbsp;uděláme. Já&nbsp;zachráním vás, vy&nbsp;zachráníte mě. Ta&nbsp;paní Skeltonová se&nbsp;rozhodně vyzná ve&nbsp;správném výběru a&nbsp;zrovna tak i&nbsp;Tilney. Tak, chlapče, hlavu vzhůru!“ a&nbsp;přistoupil blíž s&nbsp;výrazem člověka, jenž se&nbsp;dychtivě chce stát zasaženou obětí.</span></p>
          <p class="chunk" data-nb-ref-number="45" data-nb-words="138" data-nb-chars="773"><span class="idea" data-nb-ref-number="45" id="idea45" data-nb-words="138" data-nb-chars="773">Gregory se&nbsp;musel smát. Jakkoli se&nbsp;měl na&nbsp;pozoru, zaujala ho, a&nbsp;jako by&nbsp;to&nbsp;chtěla posílit, hleděla si&nbsp;mnohem víc paní Skeltonové a&nbsp;jejích dvou přátel než Gregoryho a&nbsp;Blounta. Byla nebo předstírala, že&nbsp;je&nbsp;naprosto upřímná, tvářila se, jako by&nbsp;nic nevěděla o&nbsp;své pravděpodobné úloze sirény, a&nbsp;oni zase předstírali, že&nbsp;ji&nbsp;přijímají tak, jak si&nbsp;sama přeje být přijímána, jenom Blount ji&nbsp;po&nbsp;večeři v&nbsp;žertu vybídl, aby ho&nbsp;jen lákala do&nbsp;svých sítí, jak se&nbsp;jí&nbsp;zlíbí. Je&nbsp;ke&nbsp;všemu ochoten. Avšak postupně, již dokonce za&nbsp;první i&nbsp;druhé večeře, začal mít Gregory pocit, že&nbsp;lákán bude on. Zachytil její občasné pohledy, v&nbsp;nichž byla lstivost či&nbsp;plachost nebo obojí a&nbsp;sám sobě svéhlavě, a&nbsp;dokonce i&nbsp;hodně ješitně tvrdil, že&nbsp;on&nbsp;je&nbsp;zamýšlená oběť. Blount se&nbsp;jen zasmál, když mu&nbsp;to&nbsp;naznačil.</span></p>
          <p class="chunk" data-nb-ref-number="46" data-nb-words="32" data-nb-chars="179"><span class="idea" data-nb-ref-number="46" id="idea46" data-nb-words="32" data-nb-chars="179">„Nebuďte tak ješitný,“ řekl. „Nejste to&nbsp;možná vy. Rád bych byl na&nbsp;vašem místě. Zkusím, jestli se&nbsp;mi&nbsp;podaří odlákat její ‚pozornost‘ od&nbsp;vás,“ a&nbsp;dvořil se&nbsp;jí&nbsp;právě tak jako ostatní.</span></p>
          <p class="chunk" data-nb-ref-number="47" data-nb-words="107" data-nb-chars="641"><span class="idea" data-nb-ref-number="47" id="idea47" data-nb-words="107" data-nb-chars="641">Avšak Gregory se&nbsp;nedal zbavit klamu. Pečlivě ji&nbsp;pozoroval, zatímco bezstarostně povídala o&nbsp;tolika věcech&nbsp;– o&nbsp;tom, jak prožila zimu v&nbsp;Cincinnati, o&nbsp;koupání v&nbsp;Beachamptonu, kde nedávno byla, o&nbsp;výletu na&nbsp;jachtě, který jí&nbsp;kdosi slíbil, o&nbsp;tenisu i&nbsp;golfu. Jak se&nbsp;později ukázalo, vyznala se&nbsp;v&nbsp;tenise, a&nbsp;kdykoli s&nbsp;ní Gregory hrál, hodně se&nbsp;zapotil a&nbsp;nedala mu&nbsp;vydechnout. Pokoušel se&nbsp;v&nbsp;té době sám u&nbsp;sebe rozhodnout, zda pokročila v&nbsp;provádění svého záměru, ale nic neobjevil. Byla velmi nestranná v&nbsp;rozdílení své přízně, a&nbsp;kdykoli se&nbsp;ve&nbsp;východním pokoji začalo tančit, vybrala si&nbsp;jako prvního tanečníka některého ze&nbsp;zprostředkovatelů a&nbsp;pak Blounta.</span></p>
          <p class="chunk" data-nb-ref-number="48" data-nb-words="215" data-nb-chars="1282"><span class="idea" data-nb-ref-number="48" id="idea48" data-nb-words="215" data-nb-chars="1282">Právě tak jako paní Skeltonová a&nbsp;zprostředkovatelé měla i&nbsp;ona svůj vůz a&nbsp;navzdory Blountovi, který byl takřka stále přítomen, zval vždy někdo z&nbsp;nich Gregoryho do&nbsp;svého vozu, jestliže se&nbsp;odpoledne nebo večer chystali někam si&nbsp;vyjet. Podezříval je&nbsp;však a&nbsp;odmítal jejich pozvání, jenom ne&nbsp;tenkrát, byl-li přítomen a&nbsp;pozván i&nbsp;Blount; to&nbsp;pak přijímal pozvání ochotně. Hráli také občas v&nbsp;hotelu v&nbsp;karty a&nbsp;Gregorymu právě tak jako Blountovi, byl-li přítomen, dostávalo se&nbsp;vytrvalých výzev, aby se&nbsp;přidali. Gregory netančil a&nbsp;Imogena ho&nbsp;za&nbsp;to&nbsp;vyplísnila. Proč se&nbsp;tomu nenaučil? Je&nbsp;to&nbsp;nádherná věc! Naučí ho! Když se&nbsp;tak někdy proplétala bludištěm tanečníků, nemohl jinak než pomyslit, jak je&nbsp;půvabná, co&nbsp;je&nbsp;v&nbsp;ní života a&nbsp;jak oplývá živočišnou svůdností. Blount to&nbsp;viděl a&nbsp;vysmíval se&nbsp;mu&nbsp;za&nbsp;to, ale sám shledával, jak je&nbsp;příjemné být jí&nbsp;nablízku a&nbsp;jak je&nbsp;zajímavá. Gregory musel stále myslit na&nbsp;to, jaká je&nbsp;to&nbsp;úžasná, opravdu ohromující věc (jestliže je&nbsp;to&nbsp;ovšem pravda), že&nbsp;se&nbsp;osobnosti tak temné, jako je&nbsp;Tilney, podařilo získat pro svou ničemnou práci dívku tak půvabnou. To&nbsp;pomyšlení, že&nbsp;je&nbsp;jí&nbsp;teprve jedenadvacet let, že&nbsp;je&nbsp;krásná, schopna nepochybně v&nbsp;mnohých směrech vyniknout, že&nbsp;ji&nbsp;přesto musí podezřívat jako pravděpodobnou podvodnici! Co&nbsp;ji&nbsp;k&nbsp;tomu mohlo donutit, co&nbsp;za&nbsp;to&nbsp;dostane?</span></p>
          <p class="chunk" data-nb-ref-number="49" data-nb-words="58" data-nb-chars="332"><span class="idea" data-nb-ref-number="49" id="idea49" data-nb-words="58" data-nb-chars="332">„Chlapče, neznáte tyhle lidi,“ říkal mu&nbsp;stále Blount. „Jsou to&nbsp;straníci. V&nbsp;politice můžete lidi přimět ke&nbsp;všemu&nbsp;– naprosto ke&nbsp;všemu. To&nbsp;není jako ostatní život nebo obchod&nbsp;– je&nbsp;to&nbsp;prostě politika, to&nbsp;je&nbsp;všechno. Vypadá to&nbsp;cynicky, když to&nbsp;tak říkám, ale je&nbsp;to&nbsp;pravda. Jen se&nbsp;podívejte na&nbsp;výsledky svého pátrání! Co&nbsp;všechno ukazují!“</span></p>
          <p class="chunk" data-nb-ref-number="50" data-nb-words="10" data-nb-chars="67"><span class="idea" data-nb-ref-number="50" id="idea50" data-nb-words="10" data-nb-chars="67">„Vím, ale takováhle dívka&nbsp;–“ odpověděl Gregory se&nbsp;smutnou vážností.</span></p>
          <p class="chunk" data-nb-ref-number="51" data-nb-words="41" data-nb-chars="222"><span class="idea" data-nb-ref-number="51" id="idea51" data-nb-words="41" data-nb-chars="222">Konec konců, jak říkal Blountovi, nevěděli <em>určitě</em>, že&nbsp;vůbec něco z&nbsp;toho je&nbsp;pravda. Je&nbsp;to&nbsp;možná siréna a&nbsp;možná, že&nbsp;není. Je&nbsp;docela možné, že&nbsp;ji&nbsp;oba posuzují velmi nesprávně a&nbsp;s&nbsp;ní tak posuzují i&nbsp;další naprosto nevinné lidi.</span></p>
          <p class="chunk" data-nb-ref-number="52" data-nb-words="119" data-nb-chars="693"><span class="idea" data-nb-ref-number="52" id="idea52" data-nb-words="119" data-nb-chars="693">Až&nbsp;dosud se&nbsp;jim podařilo vypátrat o&nbsp;paní Skeltonové jen tolik, že&nbsp;je&nbsp;skutečně úspěšnou majitelkou a&nbsp;ředitelkou divadelní agentury, jak se&nbsp;sama představila. Poznala možná opravdu lepší časy a&nbsp;mívala ony lepší styky, kterými se&nbsp;chlubila. Gregory měl občas pocit, jako by&nbsp;se&nbsp;mu&nbsp;v&nbsp;hlavě dělaly víry, bylo mu&nbsp;jako člověku, který stojí v&nbsp;temnotě tváří v&nbsp;tvář nepřátelům, klopýtá a&nbsp;je pln nejistoty, ale shodovali se&nbsp;s&nbsp;Blountem, že&nbsp;nejlépe bude zůstat zde a&nbsp;prožít to&nbsp;až&nbsp;do&nbsp;konce, ať&nbsp;se&nbsp;stane cokoli. Při tom všem to&nbsp;byla poutavá hra, opravdu velmi zajímavá. Jak Blount říkal, zrcadlila se&nbsp;v&nbsp;tom hloubka oné politické špíny, kterou se&nbsp;pokoušel odhalit, kterou však dříve v&nbsp;této podobě ani neočekával.</span></p>
          <p class="chunk" data-nb-ref-number="53" data-nb-words="59" data-nb-chars="341"><span class="idea" data-nb-ref-number="53" id="idea53" data-nb-words="59" data-nb-chars="341">„Jen to&nbsp;vydržte,“ říkal Blount se&nbsp;smyslem pro hazardní hru. „Nevíte, co&nbsp;se&nbsp;z&nbsp;toho může vyvinout. Dostanete tím možná právě ten klacek, který potřebujete. Zkuste ji&nbsp;odlákat na&nbsp;svou stranu. Proč ne? Mohla by&nbsp;se&nbsp;opravdu do&nbsp;vás zbláznit. A&nbsp;pak bychom se&nbsp;podívali, co&nbsp;z&nbsp;toho vzejde. Budete-li mít otevřené oči, nemohou vás zavést do&nbsp;žádné pasti.“</span></p>
          <p class="chunk" data-nb-ref-number="54" data-nb-words="91" data-nb-chars="542"><span class="idea" data-nb-ref-number="54" id="idea54" data-nb-words="91" data-nb-chars="542">Po&nbsp;čase Gregory s&nbsp;tím vším souhlasil. Mimo to&nbsp;ho&nbsp;ta&nbsp;velmi půvabná dívka začala přitahovat velmi lstivým způsobem. Nikdy dosud takovou ženu nepoznal&nbsp;– nikdy takovou ani neviděl. Byla to&nbsp;pro něj velmi nová a&nbsp;podivuhodně poutavá hra. Začal se&nbsp;elegantněji strojit a&nbsp;pokoušel se&nbsp;tvářit se&nbsp;dvorněji. Ale při tom vždy ráno zaznamenával všechno, co&nbsp;dělal minulého dne. Každý večer se&nbsp;vracel s&nbsp;Blountem v&nbsp;jeho voze nebo časným vlakem. Nebyla tu&nbsp;takřka žádná příležitost pro kompromitující situaci, a&nbsp;přece se&nbsp;něco takového mohlo stát&nbsp;– kdo může vědět?</span></p>
          <p class="chunk" data-nb-ref-number="55" data-nb-words="102" data-nb-chars="604"><span class="idea" data-nb-ref-number="55" id="idea55" data-nb-words="102" data-nb-chars="604">Jak bylo obvyklé při způsobu života v&nbsp;přímořských hotelích, sblížili se&nbsp;Gregory a&nbsp;Imogena za&nbsp;jiných večerů poněkud víc. Gregory se&nbsp;dověděl, že&nbsp;hraje na&nbsp;piano a&nbsp;zpívá, a&nbsp;když jí&nbsp;naslouchal, poznal z&nbsp;toho, že&nbsp;má&nbsp;vřelou, dokonce i&nbsp;smyslnou povahu. Byla mnohem zchytralejší, než se&nbsp;zprvu zdálo, jak nyní viděl, když s&nbsp;podivnou vyzývavostí našpulila občas rty a&nbsp;svůdně se&nbsp;dívala na&nbsp;toho nebo onoho z&nbsp;mužů, někdy též na&nbsp;něj. Jakmile představa o&nbsp;předpokládaném tajném přepadení nebyla už&nbsp;pro ně&nbsp;dráždivě nová, dovolovali si&nbsp;o&nbsp;tom Blount i&nbsp;on někdy žertovat nebo dělat mlhavé narážky, týkající se&nbsp;jejího poslání.</span></p>
          <p class="chunk" data-nb-ref-number="56" data-nb-words="39" data-nb-chars="220"><span class="idea" data-nb-ref-number="56" id="idea56" data-nb-words="39" data-nb-chars="220">„Tak co, jak se&nbsp;dnes daří veliký lov?“ zeptal se&nbsp;jí&nbsp;jednou Blount v&nbsp;druhém nebo třetím týdnu, když přišel na&nbsp;zalidněnou verandu, kde seděla s&nbsp;Gregorym, a&nbsp;když se&nbsp;na&nbsp;ni&nbsp;zchytrale nebo s&nbsp;jakýmsi usměvavým cynismem zadíval.</span></p>
          <p class="chunk" data-nb-ref-number="57" data-nb-words="7" data-nb-chars="49"><span class="idea" data-nb-ref-number="57" id="idea57" data-nb-words="7" data-nb-chars="49">„Jaký lov?“ Vzhlédla a&nbsp;vypadala naprosto nevinně.</span></p>
          <p class="chunk" data-nb-ref-number="58" data-nb-words="12" data-nb-chars="82"><span class="idea" data-nb-ref-number="58" id="idea58" data-nb-words="12" data-nb-chars="82">„Ach, přece chytání předurčené oběti. Což to&nbsp;nedělají všechny půvabné mladé ženy?“</span></p>
          <p class="chunk" data-nb-ref-number="59" data-nb-words="29" data-nb-chars="179"><span class="idea" data-nb-ref-number="59" id="idea59" data-nb-words="29" data-nb-chars="179">„Tím myslíte mne?“ zeptala se&nbsp;dost povýšeně a&nbsp;s&nbsp;výrazem uražené nevinnosti. „Musím vám tedy říci, že&nbsp;nemusím nikoho chytat, zvláště ne&nbsp;ženaté muže.“ Zuby se&nbsp;jí&nbsp;zlověstně zaleskly.</span></p>
          <p class="chunk" data-nb-ref-number="60" data-nb-words="7" data-nb-chars="45"><span class="idea" data-nb-ref-number="60" id="idea60" data-nb-words="7" data-nb-chars="45">Gregory i&nbsp;Blount ji&nbsp;velmi napjatě pozorovali.</span></p>
          <p class="chunk" data-nb-ref-number="61" data-nb-words="18" data-nb-chars="106"><span class="idea" data-nb-ref-number="61" id="idea61" data-nb-words="18" data-nb-chars="106">„Samozřejmě, že&nbsp;ne. Samozřejmě, že&nbsp;ne&nbsp;ženaté muže. Nemyslel jsem tím přesně vás&nbsp;– prostě život, samý lov.“</span></p>
          <p class="chunk" data-nb-ref-number="62" data-nb-words="11" data-nb-chars="76"><span class="idea" data-nb-ref-number="62" id="idea62" data-nb-words="11" data-nb-chars="76">„Rozumím,“ odpověděla mile. „Také jen žertuji.“ Gregory i&nbsp;Blount se&nbsp;zasmáli.</span></p>
          <p class="chunk" data-nb-ref-number="63" data-nb-words="21" data-nb-chars="107"><span class="idea" data-nb-ref-number="63" id="idea63" data-nb-words="21" data-nb-chars="107">„Tak z&nbsp;toho vyvázla a&nbsp;nezachvěly se&nbsp;jí&nbsp;ani řasy na&nbsp;očích,“ řekl pak Blount a&nbsp;Gregory s&nbsp;tím musel souhlasit.</span></p>
          <p class="chunk" data-nb-ref-number="64" data-nb-words="39" data-nb-chars="202"><span class="idea" data-nb-ref-number="64" id="idea64" data-nb-words="39" data-nb-chars="202">Jindy se&nbsp;zase o&nbsp;podobnou narážku pokusil Gregory. Vyšla ven po&nbsp;krátké hře na&nbsp;piano, při níž mu&nbsp;připadalo, že&nbsp;tam zaujímá půvabné postoje&nbsp;– pro koho? Byl si&nbsp;jist, že&nbsp;věděla, že&nbsp;na&nbsp;ni&nbsp;ze&nbsp;svého místa vidí.</span></p>
          <p class="chunk" data-nb-ref-number="65" data-nb-words="13" data-nb-chars="78"><span class="idea" data-nb-ref-number="65" id="idea65" data-nb-words="13" data-nb-chars="78">„Je to&nbsp;pořádně těžká práce a&nbsp;bez valné odměny,“ řekl zdánlivě zcela lhostejně.</span></p>
          <p class="chunk" data-nb-ref-number="66" data-nb-words="10" data-nb-chars="57"><span class="idea" data-nb-ref-number="66" id="idea66" data-nb-words="10" data-nb-chars="57">„Co, prosím? Nerozumím vám,“ a&nbsp;tázavě se&nbsp;na&nbsp;něj podívala.</span></p>
          <p class="chunk" data-nb-ref-number="67" data-nb-words="40" data-nb-chars="227"><span class="idea" data-nb-ref-number="67" id="idea67" data-nb-words="40" data-nb-chars="227">„Ne?“ usmál se&nbsp;a&nbsp;byl v&nbsp;tom lehký posměch. „To už&nbsp;jsou takové moje kryptické způsoby. Říkávám takové věci. Je&nbsp;to&nbsp;snad jen taková lehká narážka na&nbsp;temné úklady. Nevšímejte si&nbsp;toho. Nerozuměla byste tomu, pokud nevíte, co&nbsp;vím já.“</span></p>
          <p class="chunk" data-nb-ref-number="68" data-nb-words="9" data-nb-chars="39"><span class="idea" data-nb-ref-number="68" id="idea68" data-nb-words="9" data-nb-chars="39">„Co tedy víte a&nbsp;co nevím já?“ ptala se.</span></p>
          <p class="chunk" data-nb-ref-number="69" data-nb-words="10" data-nb-chars="59"><span class="idea" data-nb-ref-number="69" id="idea69" data-nb-words="10" data-nb-chars="59">„Ještě nic určitého. Je&nbsp;to&nbsp;jen tušení. Nevšímejte si&nbsp;toho.“</span></p>
          <p class="chunk" data-nb-ref-number="70" data-nb-words="25" data-nb-chars="142"><span class="idea" data-nb-ref-number="70" id="idea70" data-nb-words="25" data-nb-chars="142">„Jste opravdu velmi podivní, vy&nbsp;i&nbsp;pan Blount. Vždycky řeknete něco tak divného a&nbsp;pak dodáte, že&nbsp;tím nic nemyslíte. A&nbsp;co to&nbsp;znamená kryptický?“</span></p>
          <p class="chunk" data-nb-ref-number="71" data-nb-words="9" data-nb-chars="45"><span class="idea" data-nb-ref-number="71" id="idea71" data-nb-words="9" data-nb-chars="45">Gregory se&nbsp;jí&nbsp;znovu zasmál a&nbsp;vysvětlil jí&nbsp;to.</span></p>
          <p class="chunk" data-nb-ref-number="72" data-nb-words="15" data-nb-chars="84"><span class="idea" data-nb-ref-number="72" id="idea72" data-nb-words="15" data-nb-chars="84">„Musím vám říci, že&nbsp;mě&nbsp;jako typ neobyčejně zajímáte. Každou chvíli se&nbsp;na&nbsp;vás dívám.“</span></p>
          <p class="chunk" data-nb-ref-number="73" data-nb-words="22" data-nb-chars="128"><span class="idea" data-nb-ref-number="73" id="idea73" data-nb-words="22" data-nb-chars="128">„Opravdu?“ řekla, zvedajíc při tom obočí a&nbsp;lehce rozšiřujíc oči. „To je&nbsp;zajímavé. A&nbsp;už jste si&nbsp;rozmyslil, k&nbsp;jakému typu patřím?“</span></p>
          <p class="chunk" data-nb-ref-number="74" data-nb-words="20" data-nb-chars="117"><span class="idea" data-nb-ref-number="74" id="idea74" data-nb-words="20" data-nb-chars="117">„Ne, ještě ne. Jste-li však ten typ, který ve&nbsp;vás tuším, jste velmi chytrá. Musím vám za&nbsp;tenhle úspěch pogratulovat.“</span></p>
          <p class="chunk" data-nb-ref-number="75" data-nb-words="34" data-nb-chars="190"><span class="idea" data-nb-ref-number="75" id="idea75" data-nb-words="34" data-nb-chars="190">„Vy mě&nbsp;opravdu uvádíte ve&nbsp;zmatek,“ řekla vážně. „Skutečně. Vůbec vám nerozumím. O&nbsp;čem to&nbsp;mluvíte? Jestli v&nbsp;tom je&nbsp;nějaký smysl, řekněte mi&nbsp;to&nbsp;jasně, a&nbsp;jestli není, pak o&nbsp;tom vůbec nemluvte.“</span></p>
          <p class="chunk" data-nb-ref-number="76" data-nb-words="13" data-nb-chars="77"><span class="idea" data-nb-ref-number="76" id="idea76" data-nb-words="13" data-nb-chars="77">Gregory se&nbsp;upřeně zadíval před sebe. V&nbsp;jejím hlase podivně zněl jakýsi vzdor.</span></p>
          <p class="chunk" data-nb-ref-number="77" data-nb-words="10" data-nb-chars="81"><span class="idea" data-nb-ref-number="77" id="idea77" data-nb-words="10" data-nb-chars="81">„Nehněvejte se, prosím,“ řekl poněkud znepokojen. „Jen žertuji, mluvím nesmysly.“</span></p>
          <p class="chunk" data-nb-ref-number="78" data-nb-words="23" data-nb-chars="122"><span class="idea" data-nb-ref-number="78" id="idea78" data-nb-words="23" data-nb-chars="122">Vstala a&nbsp;odešla, zatímco on&nbsp;se&nbsp;jal chodit sem a&nbsp;tam po&nbsp;verandě a&nbsp;vyhlížel Blounta. Když ho&nbsp;našel, vyprávěl mu&nbsp;ten zážitek.</span></p>
          <p class="chunk" data-nb-ref-number="79" data-nb-words="22" data-nb-chars="125"><span class="idea" data-nb-ref-number="79" id="idea79" data-nb-words="22" data-nb-chars="125">„Je zkrátka docela možné, že&nbsp;se&nbsp;mýlíme, člověk nikdy neví. Dejte jí&nbsp;trochu větší volnost. Jistě se&nbsp;z&nbsp;toho brzy něco vyklube.“</span></p>
          <p class="chunk" data-nb-ref-number="80" data-nb-words="75" data-nb-chars="442"><span class="idea" data-nb-ref-number="80" id="idea80" data-nb-words="75" data-nb-chars="442">Pak se&nbsp;zdálo, jako by&nbsp;jí&nbsp;paní Skeltonová a&nbsp;někteří další lidé pomáhali v&nbsp;nějaké lsti, která se&nbsp;čehosi týkala, v&nbsp;dosažení nějakého záměru nebo cíle, o&nbsp;kterém nevěděl, co&nbsp;to&nbsp;vlastně je. Naprosto neměl sklon lichotit sám sobě, a&nbsp;přece mu&nbsp;občas připadalo, že&nbsp;je&nbsp;předmětem nějakých takřka neviditelných úkladů. Přes onen rozhovor oslovovala ho&nbsp;stále přátelsky a&nbsp;zdálo se, že&nbsp;se&nbsp;mu&nbsp;nechce vyhýbat, nýbrž že&nbsp;mu&nbsp;spíše chce být co&nbsp;nejčastěji nablízku.</span></p>
          <p class="chunk" data-nb-ref-number="81" data-nb-words="128" data-nb-chars="741"><span class="idea" data-nb-ref-number="81" id="idea81" data-nb-words="128" data-nb-chars="741">Objevil se&nbsp;na&nbsp;scéně jakýsi úhledný, nastrojený, obratný žid, ubytoval se&nbsp;kdesi v&nbsp;hotelu, odcházel a&nbsp;přicházel, aniž se&nbsp;zdálo, že&nbsp;by&nbsp;vůbec paní Skeltonovou a&nbsp;její přátele znal, když tu&nbsp;jednoho dne, zatímco se&nbsp;potuloval po&nbsp;písečných přesypech, obklopujících blízkou zátoku, spatřil je&nbsp;Gregory oba, Imogenu a&nbsp;mravenčího žida, jak se&nbsp;spolu procházejí. Tak ho&nbsp;to&nbsp;ohromilo, že&nbsp;se&nbsp;v&nbsp;úžasu zastavil. Nejdříve ho&nbsp;napadlo, že&nbsp;by&nbsp;měl jít trochu blíž a&nbsp;ujistit se, že&nbsp;se&nbsp;nemýlí, když však poznal, jak zvolna přicházeli směrem k&nbsp;němu, že&nbsp;se&nbsp;ani mýlit nemůže, dal se&nbsp;rychle na&nbsp;ústup. Večer se&nbsp;Blount dověděl o&nbsp;této záhadě, a&nbsp;když pak spatřil onoho žida, jak vstupuje a&nbsp;dává se&nbsp;sám do&nbsp;jídla u&nbsp;vzdáleného stolu, zeptal se&nbsp;jakoby náhodou: „Nový host, viďte?“</span></p>
          <p class="chunk" data-nb-ref-number="82" data-nb-words="24" data-nb-chars="165"><span class="idea" data-nb-ref-number="82" id="idea82" data-nb-words="24" data-nb-chars="165">Paní Skeltonová, Imogena a&nbsp;jeden ze&nbsp;zprostředkovatelů, který byl toho dne přítomen, pohlédli na&nbsp;neznámého zvědavě, avšak s&nbsp;takovou lhostejností, jako by&nbsp;jej neznali.</span></p>
          <p class="chunk" data-nb-ref-number="83" data-nb-words="18" data-nb-chars="119"><span class="idea" data-nb-ref-number="83" id="idea83" data-nb-words="18" data-nb-chars="119">„Nemám o&nbsp;něm ani ponětí,“ řekl zprostředkovatel. „Nikdy jsem ho&nbsp;neviděl. Vsadím tisícovku, že&nbsp;prodává šaty a&nbsp;klobouky.“</span></p>
          <p class="chunk" data-nb-ref-number="84" data-nb-words="16" data-nb-chars="88"><span class="idea" data-nb-ref-number="84" id="idea84" data-nb-words="16" data-nb-chars="88">„Vypadá na&nbsp;to, že&nbsp;by&nbsp;mohl být bohatý, ať&nbsp;už&nbsp;je&nbsp;to&nbsp;kdokoli,“ poznamenala nevinně Imogena.</span></p>
          <p class="chunk" data-nb-ref-number="85" data-nb-words="23" data-nb-chars="139"><span class="idea" data-nb-ref-number="85" id="idea85" data-nb-words="23" data-nb-chars="139">„Přijel, zdá se&nbsp;mi, ve&nbsp;čtvrtek. Jisté je, že&nbsp;jako významný člověk nevypadá,“ dodala nepřítomně paní Skeltonová a&nbsp;přestalo se&nbsp;o&nbsp;tom hovořit.</span></p>
          <p class="chunk" data-nb-ref-number="86" data-nb-words="60" data-nb-chars="336"><span class="idea" data-nb-ref-number="86" id="idea86" data-nb-words="60" data-nb-chars="336">Gregory byl v&nbsp;pokušení obvinit na&nbsp;místě mladou ženu i&nbsp;její přátele z&nbsp;podvodu, ale rozhodl se&nbsp;vyčkat a&nbsp;zkoumat ji. Skutečně to&nbsp;začínalo být zajímavé. Jestliže mohli takhle lhát, pak je&nbsp;určitě něco ve&nbsp;vzduchu. Tak je&nbsp;to&nbsp;tedy přece jen podvodnice a&nbsp;je přitom tak kouzelná. Jeho zájem o&nbsp;ni, o&nbsp;paní Skeltonovou a&nbsp;její přátele rychle vzrostl.</span></p>
          <p class="chunk" data-nb-ref-number="87" data-nb-words="189" data-nb-chars="1207"><span class="idea" data-nb-ref-number="87" id="idea87" data-nb-words="189" data-nb-chars="1207">A&nbsp;pak nastala ona záležitost s&nbsp;tajemným modrým bourákem, s&nbsp;tím „stihačem“, jak mu&nbsp;později Gregory začal říkat, s&nbsp;obrovským automobilem, který byl na&nbsp;pohled krásně, dokonce ozdobně upraven a&nbsp;jehož motor běžel jako žádný jiný. Měl jakýsi kovový zvuk, který se&nbsp;jasným vzduchem nad písčinami podél moře nesl velmi daleko. Jak se&nbsp;později dověděl od&nbsp;paní Skeltonové, byl to&nbsp;majetek jednoho ze&nbsp;čtyř blahobytných mladíků, kteří trávili léto v&nbsp;nejbližším hotelu směrem k&nbsp;západu, asi na&nbsp;míli daleko. Jeho majitel jménem Castleman, syn a&nbsp;dědic velmi bohaté rodiny, byl její přítel a&nbsp;setkala se&nbsp;s&nbsp;ním poprvé při jakýchsi obchodních záležitostech ve&nbsp;městě. Přijeli po&nbsp;Imogenině příchodu, vysvětlovala, aby jí&nbsp;také poskytli zábavu, a&nbsp;přijížděli důsledně vždy v&nbsp;onom voze. Castleman a&nbsp;jeho přátelé, všichni mladí nápadní šviháci, hráli tenis a&nbsp;bridge a&nbsp;znali všechna poslední představení, všechny tance i&nbsp;nápoje. Vypadali velmi vesele, alespoň tři z&nbsp;nich, a&nbsp;zřejmě by&nbsp;byli rádi Imogeny hodně užili, i&nbsp;když to&nbsp;paní Skeltonová nezamýšlela připustit, jak po&nbsp;čase obezřetně sdělila Gregorymu. Imogeniným rodičům by&nbsp;se&nbsp;to&nbsp;možná nelíbilo. To&nbsp;naopak Gregory a&nbsp;Blount, střízliví muži vynikající rozvážnosti, byli mnohem vítanější!</span></p>
          <p class="chunk" data-nb-ref-number="88" data-nb-words="34" data-nb-chars="214"><span class="idea" data-nb-ref-number="88" id="idea88" data-nb-words="34" data-nb-chars="214">Takřka denně se&nbsp;pak paní Skeltonová projížděla ve&nbsp;svém nebo Castlemanově automobilu a&nbsp;brala s&nbsp;sebou Gregoryho, jestliže chtěl jet, a&nbsp;Imogenu. Avšak Blount, jak výslovně řekl hned na&nbsp;počátku, měl proti tomu námitky.</span></p>
          <p class="chunk" data-nb-ref-number="89" data-nb-words="104" data-nb-chars="542"><span class="idea" data-nb-ref-number="89" id="idea89" data-nb-words="104" data-nb-chars="542">„Říkám vám, nikdy nebuďte sám s&nbsp;ní nebo s&nbsp;jejími přáteli mimo tuhle verandu. Jdou po&nbsp;vás, je&nbsp;jim jasné, že&nbsp;to&nbsp;nebude snadné, a&nbsp;začínají se&nbsp;do&nbsp;toho opírat. Nějakým způsobem se&nbsp;už&nbsp;brzy prozradí, to&nbsp;je&nbsp;tak jisté, jako že&nbsp;sedím tady na&nbsp;té&nbsp;židli. Chtějí mě&nbsp;od&nbsp;vás oddělit, ale nedopusťte to&nbsp;– nebo stane-li se&nbsp;to, najděte si&nbsp;na&nbsp;moje místo někoho jiného. Nevíte, kde vás mohou chytit. Takhle se&nbsp;lidé chytají do&nbsp;léčky. Berte mě&nbsp;s&nbsp;sebou nebo je&nbsp;přimějte, aby jeli v&nbsp;mém autu, a&nbsp;vezměte s&nbsp;sebou někoho jiného. Pak to&nbsp;aspoň částečně budete mít v&nbsp;moci.“</span></p>
          <p class="chunk" data-nb-ref-number="90" data-nb-words="61" data-nb-chars="331"><span class="idea" data-nb-ref-number="90" id="idea90" data-nb-words="61" data-nb-chars="331">Gregory na&nbsp;to&nbsp;řekl, že&nbsp;vůbec nechce nikoho nového hledat, a&nbsp;tak kdykoli ho&nbsp;pozvali, vždy to&nbsp;zařídil tak, aby Blount jel také, i&nbsp;když mohl pozorovat, že&nbsp;se&nbsp;jim to&nbsp;nelíbí. Nezdálo se, že&nbsp;by&nbsp;proti tomu něco měla Imogena, ale paní Skeltonová si&nbsp;vždy stěžovala: „Což na&nbsp;něj musíme čekat?“ nebo: „Což není možno někam se&nbsp;hnout bez něho?“</span></p>
          <p class="chunk" data-nb-ref-number="91" data-nb-words="52" data-nb-chars="282"><span class="idea" data-nb-ref-number="91" id="idea91" data-nb-words="52" data-nb-chars="282">Gregory vysvětlil, proč to&nbsp;tak je. Blount je&nbsp;jeho dávný a&nbsp;vážený přítel. Vlastně tu&nbsp;tráví léto spolu. Blount nemá právě teď nic na&nbsp;práci… Zdálo se, že&nbsp;to&nbsp;všichni přijímají v&nbsp;dobrém, a&nbsp;Blount pak byl vždy včas připraven, ba&nbsp;dokonce ochoten navrhnout, aby si&nbsp;vyjeli s&nbsp;ním v&nbsp;jeho voze.</span></p>
          <p class="chunk" data-nb-ref-number="92" data-nb-words="109" data-nb-chars="677"><span class="idea" data-nb-ref-number="92" id="idea92" data-nb-words="109" data-nb-chars="677">Čím častěji však docházelo k&nbsp;těmto náhodným přípravám na&nbsp;vyjížďky, tím víc nevinné svéhlavosti projevovala paní Skeltonová, když čas od&nbsp;času navrhovala své vlastní vycházky. Byla tu&nbsp;hezká cesta mezi borovicemi a&nbsp;přes přesypy k&nbsp;sousednímu hotelu s&nbsp;krásným pavilonem, a&nbsp;na tuto cestu si&nbsp;vždy chtěla vyjít právě s&nbsp;Gregorym. Kdykoli však už&nbsp;s&nbsp;tím souhlasil a&nbsp;chystali se&nbsp;vyrazit, vždy se&nbsp;objevila Imogena a&nbsp;chtěla se&nbsp;připojit. Tu&nbsp;se&nbsp;paní Skeltonová upamatovala, že&nbsp;si&nbsp;zapomněla vzít slunečník, peněženku nebo kapesník, vrátila se&nbsp;pro to&nbsp;a&nbsp;ponechávala Imogenu a&nbsp;Gregoryho, aby šli spolu sami. Ale Gregory vždy počkal, až&nbsp;paní Skeltonová zase přišla. Takhle se&nbsp;nehodlal dát nachytat.</span></p>
          <p class="chunk" data-nb-ref-number="93" data-nb-words="107" data-nb-chars="647"><span class="idea" data-nb-ref-number="93" id="idea93" data-nb-words="107" data-nb-chars="647">Přes ovzduší podezřívavosti a&nbsp;nejistoty vyvinulo se&nbsp;teď mezi ním a&nbsp;Imogenou přátelství. Měla ho&nbsp;ráda, to&nbsp;viděl. Dívala se&nbsp;na&nbsp;něj a&nbsp;její oči se&nbsp;při tom lehce rozšiřovaly, chřípí se&nbsp;maličko občas rozvírala, a&nbsp;to znamenalo&nbsp;– co? Jestliže vedle něho seděla ve&nbsp;voze nebo kdekoli jinde, tiskla se&nbsp;blízko k&nbsp;němu jakýmsi jemně přivlastňovacím, účastným a&nbsp;lichotivým způsobem. Pokoušela se&nbsp;ho&nbsp;od&nbsp;nedávna naučit tanci a&nbsp;plísnila ho&nbsp;při tom takřka zamilovanými větami, jako například: „Tak co, vy&nbsp;neposlušný chlapče,“ nebo: „Ach, vy&nbsp;nemotoro!“ (to když jednou něco upustil), nebo: „Jaký jste neohrabaný obr&nbsp;– opravdu tak veliký a&nbsp;silný. Ani vás nemohu vést.“</span></p>
          <p class="chunk" data-nb-ref-number="94" data-nb-words="73" data-nb-chars="404"><span class="idea" data-nb-ref-number="94" id="idea94" data-nb-words="73" data-nb-chars="404">A&nbsp;jemu připadala přes své temné úklady tak krásná, tak plná půvabu! Jakou má&nbsp;pleť, říkal si&nbsp;nejednou. Jak lehké a&nbsp;hedvábné jsou její vlasy! A&nbsp;její oči, tak tvrdé a&nbsp;šedohnědé, pro něj však tak měkké! Její nos byl tak malý a&nbsp;rovný, ústa vyříznutá v&nbsp;krásné vlně, jako to&nbsp;mívají Angličanky, plná ústa s&nbsp;horním rtem uprostřed trochu prohnutým. A&nbsp;kdykoli byli sami, jak se&nbsp;na&nbsp;něj dívala! Bylo to&nbsp;znepokojující.</span></p>
          <p class="chunk" data-nb-ref-number="95" data-nb-words="100" data-nb-chars="596"><span class="idea" data-nb-ref-number="95" id="idea95" data-nb-words="100" data-nb-chars="596">Ale vraťme se&nbsp;k&nbsp;modrému stihači za&nbsp;těch nebezpečných večerů. Když jej jednoho večera pozvala paní Skeltonová, aby si&nbsp;vyjeli pěta­dvacet mil daleko do&nbsp;Bayside, a&nbsp;když jel i&nbsp;Blount, neujeli ještě ani deset mil a&nbsp;tu náhle zaslechl hukot onoho zvláštního a&nbsp;mohutného motoru. Podobalo se&nbsp;to&nbsp;vzdálenému včelímu bzukotu nebo sršni chycenému za&nbsp;sklem. Bylo v&nbsp;tom něco pronikavého i&nbsp;divokého. Okamžitě si&nbsp;v&nbsp;té chvíli na&nbsp;to&nbsp;vzpomněl a&nbsp;poznal v&nbsp;tom zvuku veliký modrý automobil, patřící mladému Castlemanovi. Proč jen to&nbsp;stále slyší, jakmile vyjedou ven, ptal se&nbsp;sám sebe. A&nbsp;řekl pak zcela bezděčně Imogeně:</span></p>
          <p class="chunk" data-nb-ref-number="96" data-nb-words="5" data-nb-chars="30"><span class="idea" data-nb-ref-number="96" id="idea96" data-nb-words="5" data-nb-chars="30">„To zní jako Castlemanův vůz.“</span></p>
          <p class="chunk" data-nb-ref-number="97" data-nb-words="12" data-nb-chars="79"><span class="idea" data-nb-ref-number="97" id="idea97" data-nb-words="12" data-nb-chars="79">„Opravdu, viďte,“ pravila nevinně. „Ráda bych věděla, jestli je&nbsp;to&nbsp;opravdu on.“</span></p>
          <p class="chunk" data-nb-ref-number="98" data-nb-words="54" data-nb-chars="306"><span class="idea" data-nb-ref-number="98" id="idea98" data-nb-words="54" data-nb-chars="306">V&nbsp;té chvíli už&nbsp;nebylo důvodu, proč na&nbsp;to&nbsp;dál myslit, ale když jindy zase jel po&nbsp;kterési vzdálené silnici, slyšel ten motor zcela blízko na&nbsp;jiné silnici a&nbsp;později je&nbsp;vůz předjel. A&nbsp;jindy zase přivezl ten vůz obvyklou skupinu mladíků do&nbsp;téhož hostince, kde byli právě s&nbsp;Blountem, Imogenou a&nbsp;paní Skeltonovou.</span></p>
          <p class="chunk" data-nb-ref-number="99" data-nb-words="135" data-nb-chars="809"><span class="idea" data-nb-ref-number="99" id="idea99" data-nb-words="135" data-nb-chars="809">Náhle ho&nbsp;napadlo, co&nbsp;to&nbsp;znamená. Vzpomněl si&nbsp;teď, že&nbsp;když ten zvuk slyšel naposled a&nbsp;když jej zaslechl několikrát již dřív, došlo vždycky k&nbsp;tomu, že&nbsp;se&nbsp;onen automobil objevil u&nbsp;téhož hostince při silnici nebo hotelu, kde právě byl společně s&nbsp;Imogenou a&nbsp;Blountem; a&nbsp;vždy z&nbsp;toho vozu vystoupila táž skupina mladých mužů („veselých jezdců“, jak si&nbsp;říkali), kteří je&nbsp;náhodou potkali, jak sami tvrdili. A&nbsp;připamatoval si&nbsp;také (a&nbsp;tuto skutečnost mu&nbsp;bdělý Blount potvrdil), že&nbsp;když ten vůz neslyšeli a&nbsp;mladíci se&nbsp;neobjevili, vždy u&nbsp;cíle cesty, jestliže nějaký měli, vyhledala buď paní Skeltonová, nebo Imogena oddělenou dámskou místnost, a&nbsp;zanedlouho pak bylo slyšet v&nbsp;dálce ten vůz, jak se&nbsp;žene blíž, a&nbsp;objevili se&nbsp;„veselí jezdci“. Ale proč? Jak ho&nbsp;chtěli vlastně zkompromitovat, jestliže to&nbsp;vůbec byl jejich záměr?</span></p>
          <p class="chunk" data-nb-ref-number="100" data-nb-words="184" data-nb-chars="1097"><span class="idea" data-nb-ref-number="100" id="idea100" data-nb-words="184" data-nb-chars="1097">Když je&nbsp;jednoho večera v&nbsp;jednom z&nbsp;takových hostinců paní Skeltonová opustila ještě dříve, než veselí jezdci přijeli, seděl Gregory na&nbsp;okraji balkonu, z&nbsp;něhož byl výhled na&nbsp;tichý borovicový háj, a&nbsp;tu náhle uslyšel, jak se&nbsp;z&nbsp;dálky přibližuje to&nbsp;veliké řvoucí zvíře, jak kdesi daleko štěká jako stavěcí pes na&nbsp;stopě. Bylo v&nbsp;tom něco hrozivého a&nbsp;příšerného, nebo noc působila, že&nbsp;to&nbsp;vyvolávalo takový dojem. A&nbsp;pak se&nbsp;za&nbsp;několik okamžiků vůz přiblížil a&nbsp;čtyři podivíni, švihácky letně oblečení, pyšně vystoupili a&nbsp;tvářili se&nbsp;překvapeně, že&nbsp;je&nbsp;zde zastihli. Gregoryho trochu zamrazilo nad lstivostí toho všeho. Jaká hrůza, takhle člověka stíhat! Jak obrovské jsou hlubiny politiky, jak důležité je&nbsp;pro tyto lidi&nbsp;– pro Tilneye a&nbsp;jeho přátele&nbsp;– podržet si&nbsp;vládu nad miliony obyvatel kypícího města, jestliže jim stojí za&nbsp;to&nbsp;osnovat úklady proti jedinému muži, jenž pátrá po&nbsp;jejich činech! Jejich zločiny! Jejich finanční ničemnosti! Jak dobře některé z&nbsp;nich znal&nbsp;– a&nbsp;jak se&nbsp;již přiblížil tomu, aby mohl některé z&nbsp;nich dokázat a&nbsp;vyhnat pak tyto lidi od&nbsp;veřejné pokladny, od&nbsp;zisků a&nbsp;od poct veřejných úřadů!</span></p>
          <p class="chunk" data-nb-ref-number="101" data-nb-words="49" data-nb-chars="305"><span class="idea" data-nb-ref-number="101" id="idea101" data-nb-words="49" data-nb-chars="305">Proto byl pro ně&nbsp;tak důležitý&nbsp;– on, samostatný novinář se&nbsp;samostatnou vyšetřovací kanceláří. Bylo to&nbsp;skutečně zločinné, temné a&nbsp;prohnané. Co&nbsp;zamýšlely tyto dvě ženy po&nbsp;jeho boku, co&nbsp;zamýšleli ti&nbsp;čtyři šviháčtí rošťáci růžových tváří a&nbsp;přívětivých způsobů? Co&nbsp;vlastně od&nbsp;něho chtějí? Jak to&nbsp;všechno skončí?</span></p>
          <p class="chunk" data-nb-ref-number="102" data-nb-words="161" data-nb-chars="990"><span class="idea" data-nb-ref-number="102" id="idea102" data-nb-words="161" data-nb-chars="990">Zatímco se&nbsp;paní Skeltonová, Imogena, Blount i&nbsp;on připravovali k&nbsp;návratu a&nbsp;zatímco Castleman a&nbsp;jeho přátelé nastupovali do&nbsp;vozu, objevila se&nbsp;jakási třetí společnost, kterou Blount ani Gregory neznali, jala se&nbsp;hovořit s&nbsp;oběma ženami a&nbsp;přemluvila je, aby se&nbsp;vrátily v&nbsp;jejím automobilu. Paní Skeltonová se&nbsp;omluvila a&nbsp;vysvětlila, že&nbsp;jsou to&nbsp;dávní přátelé, které dlouho neviděla, a&nbsp;že se&nbsp;pak všichni setkají v&nbsp;hotelu a&nbsp;zahrají si&nbsp;bridge. Když tu&nbsp;Blount a&nbsp;Gregory takto zůstali sami, rozhodli se&nbsp;jet zkratkou na&nbsp;nejbližší křižovatku, aby byli dříve doma. Ačkoli si&nbsp;to&nbsp;v&nbsp;té chvíli neuměli vysvětlit, tenhle poslední tah je&nbsp;zaujal. Když však potom jeli onou cestou, jež vedla hustým stromovím, náhle se&nbsp;proti nim objevila oslnivá světla vozu, jedoucího plnou rychlostí v&nbsp;opačném směru, a&nbsp;přestože se&nbsp;Blountovi podařilo s&nbsp;udivující obratností strhnout vůz do&nbsp;živého plotu podél silnice a&nbsp;do lesa, onen protější automobil projel tak blízko a&nbsp;takovou hroznou rychlostí, že&nbsp;jim poškodil zadní levé kolo.</span></p>
          <p class="chunk" data-nb-ref-number="103" data-nb-words="14" data-nb-chars="86"><span class="idea" data-nb-ref-number="103" id="idea103" data-nb-words="14" data-nb-chars="86">„Castlemanův vůz!“ řekl Blount tiše, když přejeli. „Viděl jsem ho. Minuli nás o&nbsp;vlas!“</span></p>
          <p class="chunk" data-nb-ref-number="104" data-nb-words="17" data-nb-chars="100"><span class="idea" data-nb-ref-number="104" id="idea104" data-nb-words="17" data-nb-chars="100">„Co si&nbsp;tedy o&nbsp;tomhle myslíte!“ zvolal Gregory mrzoutsky. „Teď se&nbsp;asi přijdou podívat na&nbsp;svoje dílo.“</span></p>
          <p class="chunk" data-nb-ref-number="105" data-nb-words="10" data-nb-chars="63"><span class="idea" data-nb-ref-number="105" id="idea105" data-nb-words="10" data-nb-chars="63">Zatímco takto spolu hovořili, slyšeli veliký vůz, jak se&nbsp;vrací.</span></p>
          <p class="chunk" data-nb-ref-number="106" data-nb-words="41" data-nb-chars="228"><span class="idea" data-nb-ref-number="106" id="idea106" data-nb-words="41" data-nb-chars="228">„Tohle tedy vypadá vážně! Vůbec se&nbsp;mi&nbsp;to&nbsp;nechce líbit!“ zašeptal Blount. „Ten vůz by&nbsp;nás byl roztrhal na&nbsp;kusy a&nbsp;sám by&nbsp;zůstal nepoškozen. A&nbsp;vracejí se&nbsp;sem. Raději na&nbsp;ně&nbsp;dávejme pozor. Dobře, že&nbsp;máme zbraně. Máte přece revolver?“</span></p>
          <p class="chunk" data-nb-ref-number="107" data-nb-words="6" data-nb-chars="44"><span class="idea" data-nb-ref-number="107" id="idea107" data-nb-words="6" data-nb-chars="44">Skupina mladíků bezostyšně přicházela k&nbsp;nim.</span></p>
          <p class="chunk" data-nb-ref-number="108" data-nb-words="47" data-nb-chars="250"><span class="idea" data-nb-ref-number="108" id="idea108" data-nb-words="47" data-nb-chars="250">„Tak co, stalo se&nbsp;vám něco?“ volali už&nbsp;z&nbsp;dálky. „Je nám to&nbsp;líto,“ a&nbsp;pak se&nbsp;zatvářili, jako by&nbsp;to&nbsp;byli teprve teď poznali: „Vždyť je&nbsp;to&nbsp;Gregory s&nbsp;Blountem! Opravdu, přátelé, je&nbsp;nám to&nbsp;líto! Stalo se&nbsp;to&nbsp;nedopatřením, věřte mi. Máme v&nbsp;nepořádku řízení.“</span></p>
          <p class="chunk" data-nb-ref-number="109" data-nb-words="64" data-nb-chars="394"><span class="idea" data-nb-ref-number="109" id="idea109" data-nb-words="64" data-nb-chars="394">Gregory a&nbsp;Blount se&nbsp;dohodli, že&nbsp;zůstanou, kde jsou, a&nbsp;jestliže by&nbsp;ještě mělo dojít k&nbsp;nějaké podlosti, byli rozhodnuti vyřídit to&nbsp;zbraněmi. Situace byla částečně zachráněna nebo vyjasněna, když přijel jakýsi třetí vůz, v&nbsp;němž byli čtyři muži středních let, kteří se&nbsp;chtěli podívat, co&nbsp;se&nbsp;děje, když je&nbsp;viděli v&nbsp;lese a&nbsp;když nablízku spatřili druhý automobil. Gregory je&nbsp;tam duchapřítomně zadržel.</span></p>
          <p class="chunk" data-nb-ref-number="110" data-nb-words="37" data-nb-chars="235"><span class="idea" data-nb-ref-number="110" id="idea110" data-nb-words="37" data-nb-chars="235">„Mohli byste tu&nbsp;zůstat, dokud ten druhý vůz neodjede?“ zašeptal jednomu z&nbsp;příchozích, který pomáhal vytáhnout Blountův vůz. „Patrně nás chtěli úmyslně rozbít, ale určitě to&nbsp;nevím; v&nbsp;každém případě bychom tu&nbsp;s&nbsp;nimi neradi zůstali sami.“</span></p>
          <p class="chunk" data-nb-ref-number="111" data-nb-words="122" data-nb-chars="720"><span class="idea" data-nb-ref-number="111" id="idea111" data-nb-words="122" data-nb-chars="720">Když viděli, že&nbsp;jich tu&nbsp;již není třeba a&nbsp;že se&nbsp;muži z&nbsp;třetího vozu rozhodli zůstat, Castleman a&nbsp;jeho přátelé se&nbsp;velmi omlouvali a&nbsp;byli ochotni pomoci. Vysvětlovali, že&nbsp;zapomněli něco v&nbsp;hostinci, a&nbsp;tak se&nbsp;pro to&nbsp;vraceli. Když přijeli právě na&nbsp;toto místo a&nbsp;spatřili světla Blountova vozu, chtěli zastavit, ale něco se&nbsp;jim porouchalo v&nbsp;řízení. Chtěli zatočit, ale nemohli a&nbsp;takřka si&nbsp;rozbili vlastní vůz. Způsobili nějakou škodu? Rádi zaplatí. Blount je&nbsp;ujistil, že&nbsp;se&nbsp;nic nestalo, spolu s&nbsp;Gregorym se&nbsp;tvářil, že&nbsp;přijímá omluvy, jako by&nbsp;byly pravdivé, a&nbsp;současně opakoval, že&nbsp;nepotřebují žádnou pomoc. Když pak odjeli, Blount a&nbsp;Gregory, provázeni neznámými muži jako stráží, vrátili se&nbsp;do&nbsp;hotelu, kde už&nbsp;byla tma a&nbsp;prázdno.</span></p>
          <p class="chunk" data-nb-ref-number="112" data-nb-words="113" data-nb-chars="647"><span class="idea" data-nb-ref-number="112" id="idea112" data-nb-words="113" data-nb-chars="647">Gregory si&nbsp;znovu a&nbsp;znovu říkal, jak je&nbsp;to&nbsp;všechno ohromující, to&nbsp;předivo lupičských úkladů, obepínající veliké město&nbsp;– a&nbsp;dokonce tu&nbsp;došlo k&nbsp;chladnokrevnému pokusu vraždy, na&nbsp;němž se&nbsp;podílela dívka a&nbsp;sotva pětadvacetiletí mladíci, ale nebyla tu&nbsp;možnost usvědčit je&nbsp;z&nbsp;toho. Tak to&nbsp;s&nbsp;ním tedy bylo; byl zcela přesvědčen, že&nbsp;již dvakrát byl zamýšlen nebo vykonán pokus o&nbsp;vraždu, a&nbsp;přece nemohl vůbec nic dokázat, ba&nbsp;ani se&nbsp;neodvažoval kohokoli obvinit! A&nbsp;k&nbsp;tomu je&nbsp;v&nbsp;tom Imogena, krásná a&nbsp;veselá dívka, jež předstírá, že&nbsp;ho&nbsp;má&nbsp;ráda&nbsp;– a&nbsp;on tomu zpola věří&nbsp;–, zatímco je&nbsp;současně přesvědčen, že&nbsp;se&nbsp;nějakým způsobem podílí na&nbsp;úkladech. Což ztratil rozum?</span></p>
          <p class="chunk" data-nb-ref-number="113" data-nb-words="214" data-nb-chars="1312"><span class="idea" data-nb-ref-number="113" id="idea113" data-nb-words="214" data-nb-chars="1312">Poněvadž měl teď pocit, že&nbsp;má&nbsp;co&nbsp;dělat s&nbsp;bandou vrahů, kteří chtějí způsobit jeho smrt při nějaké „nehodě“, když se&nbsp;jim nedaří připravit ho&nbsp;nějakým úkladem nebo podvodem o&nbsp;dobrou pověst, chtěl z&nbsp;toho všeho co&nbsp;nejrychleji prchnout, ale Blount byl jiného mínění. Nedomníval se, že&nbsp;tohle je&nbsp;správná chvíle k&nbsp;útěku. Vždyť se&nbsp;přece až&nbsp;dosud obrátilo všechno v&nbsp;jejich prospěch. Nadto dospěl Blount k&nbsp;závěru, že&nbsp;ona dívka je&nbsp;velmi slabý nástroj těch ostatních lidí, že&nbsp;sama není nikterak příliš zchytralá pletichářka. Tvrdí to, jak pravil, podle některých skutečností, které až&nbsp;dosud byl schopen o&nbsp;ní zjistit. Byla před jistou dobou soukromou tajemnicí nebo osobní pomocnicí známého bankéře, jehož ústav byl ve&nbsp;spojení s&nbsp;Tilneyovým podnikáním v&nbsp;Penyanku a&nbsp;jehož kariéra skončila tím, že&nbsp;byl obžalován a&nbsp;utekl. Snad existují nějaké listiny, které podepsala jako domnělá sekretářka nebo pokladnice, a&nbsp;ty z&nbsp;ní udělaly oběť buď Tilneyovu, nebo některého z&nbsp;jeho politických přátel. Mimo to&nbsp;projevil Blount ochotu sbírat peníze, jež by&nbsp;umožnily Gregorymu pokračovat v&nbsp;jeho práci, jestliže by&nbsp;je&nbsp;potřeboval. Město musí být před takovými lidmi zachráněno. Ale Imogenu pokládal Blount za&nbsp;dívku přece jen poddajnou a&nbsp;přístupnou a&nbsp;myslil si, že&nbsp;kdyby se&nbsp;Gregory o&nbsp;to pokusil, mohl by&nbsp;ji&nbsp;nakonec získat a&nbsp;přimět ji, aby mu&nbsp;pomohla.</span></p>
          <p class="chunk" data-nb-ref-number="114" data-nb-words="168" data-nb-chars="937"><span class="idea" data-nb-ref-number="114" id="idea114" data-nb-words="168" data-nb-chars="937">„Vydržte to,“ říkal. „Vydržte to. Vypadá to&nbsp;vážně, to&nbsp;vidím, ale musíte si&nbsp;uvědomit, že&nbsp;na&nbsp;tom nikde jinde nebudete lépe, a&nbsp;zde aspoň víme, kdo proti nám stojí. Vědí už, že&nbsp;jim začínáme vidět na&nbsp;prsty. Určitě to&nbsp;vědí. Začínají být netrpěliví, to&nbsp;je&nbsp;všechno, a&nbsp;času už&nbsp;nemají nazbyt. Mohl byste sem zavolat svou ženu, ale to&nbsp;by&nbsp;nic nepomohlo. A&nbsp;mimo to, budete-li to&nbsp;hrát s&nbsp;tou dívkou správně, můžete ji&nbsp;získat na&nbsp;svou stranu. Přes všechno, co&nbsp;dělá, má&nbsp;vás patrně ráda.“ Gregory zafuněl. „Nebo byste ji&nbsp;mohl přimět, aby vás měla ráda, a&nbsp;pak byste se&nbsp;od&nbsp;ní&nbsp;mohl dovědět všechno o&nbsp;těch pletichách. Jen si&nbsp;všimněte, jak se&nbsp;pořád na&nbsp;vás dívá! A&nbsp;nezapomeňte také, že&nbsp;čím víc tuhle věc protahujete, aniž jim dovolujete, aby dospěli ke&nbsp;zničujícímu konci, tím blíž máte k&nbsp;volbám. Bude-li tohle ještě pokračovat a&nbsp;nedosáhnou-li ničeho, Tilney už&nbsp;nebude mít čas vymyslet něco nového, volby bude mít na&nbsp;krku, a&nbsp;to už&nbsp;bude příliš pozdě. Uznáváte to?“</span></p>
          <p class="chunk" data-nb-ref-number="115" data-nb-words="55" data-nb-chars="289"><span class="idea" data-nb-ref-number="115" id="idea115" data-nb-words="55" data-nb-chars="289">Pod silou těchto vývodů Gregory souhlasil, že&nbsp;ještě nějaký čas počká, ale cítil, jak mu&nbsp;to&nbsp;jde na&nbsp;nervy. Začal být podrážděný a&nbsp;vzteklý, a&nbsp;čím víc na&nbsp;to&nbsp;myslil, tím mu&nbsp;bylo hůř. Když si&nbsp;člověk pomyslí, že&nbsp;je&nbsp;nutno tvářit se&nbsp;příjemně k&nbsp;lidem, kteří jsou v&nbsp;jádře vrahové a&nbsp;chtějí vás zničit!</span></p>
          <p class="chunk" data-nb-ref-number="116" data-nb-words="41" data-nb-chars="230"><span class="idea" data-nb-ref-number="116" id="idea116" data-nb-words="41" data-nb-chars="230">Ale příštího jitra spatřil Imogenu u&nbsp;snídaně svěží a&nbsp;přívětivou, s&nbsp;oním výrazem přátelského zájmu v&nbsp;očích, který tam vídal v&nbsp;poslední době čím dál častěji, a&nbsp;proti jeho vůli jej přitahovala, i&nbsp;když se&nbsp;to&nbsp;ze&nbsp;všech sil snažil skrýt.</span></p>
          <p class="chunk" data-nb-ref-number="117" data-nb-words="19" data-nb-chars="105"><span class="idea" data-nb-ref-number="117" id="idea117" data-nb-words="19" data-nb-chars="105">„Proč jste se&nbsp;včera večer nevrátili zahrát si&nbsp;s&nbsp;námi karty?“ zeptala se. „Tak dlouho jsme na&nbsp;vás čekali.“</span></p>
          <p class="chunk" data-nb-ref-number="118" data-nb-words="27" data-nb-chars="154"><span class="idea" data-nb-ref-number="118" id="idea118" data-nb-words="27" data-nb-chars="154">„Což jste ještě neslyšela o&nbsp;naší poslední ‚nehodě‘?“ zeptal se&nbsp;se&nbsp;zvláštním důrazem na&nbsp;onom slově a&nbsp;dívaje se&nbsp;na&nbsp;ni&nbsp;s&nbsp;cynicky posměšným zábleskem v&nbsp;očích.</span></p>
          <p class="chunk" data-nb-ref-number="119" data-nb-words="12" data-nb-chars="70"><span class="idea" data-nb-ref-number="119" id="idea119" data-nb-words="12" data-nb-chars="70">„Ne. O&nbsp;jaké nehodě?“ Vypadala, jako by&nbsp;naprosto nevěděla, co&nbsp;se&nbsp;stalo.</span></p>
          <p class="chunk" data-nb-ref-number="120" data-nb-words="19" data-nb-chars="103"><span class="idea" data-nb-ref-number="120" id="idea120" data-nb-words="19" data-nb-chars="103">„Nevíte tedy nic o&nbsp;tom, že&nbsp;nás Castlemanův vůz div nerozbil na&nbsp;kusy, když jsme se&nbsp;včera večer rozešli?“</span></p>
          <p class="chunk" data-nb-ref-number="121" data-nb-words="6" data-nb-chars="46"><span class="idea" data-nb-ref-number="121" id="idea121" data-nb-words="6" data-nb-chars="46">„Ne!“ zvolala s&nbsp;opravdovým překvapením. „Kde?“</span></p>
          <p class="chunk" data-nb-ref-number="122" data-nb-words="36" data-nb-chars="204"><span class="idea" data-nb-ref-number="122" id="idea122" data-nb-words="36" data-nb-chars="204">„Právě tam, kde jsme se&nbsp;rozešli, v&nbsp;lese za&nbsp;Bellepointem. Bylo to&nbsp;štěstí pro vás dvě, že&nbsp;jste nejely s&nbsp;námi.“ Usmál se&nbsp;a&nbsp;stručně všechno popsal s&nbsp;několika výsměšnými poznámkami o&nbsp;řízení, které se&nbsp;polámalo.</span></p>
          <p class="chunk" data-nb-ref-number="123" data-nb-words="251" data-nb-chars="1412"><span class="idea" data-nb-ref-number="123" id="idea123" data-nb-words="251" data-nb-chars="1412">Zatímco hovořil, pátravě se&nbsp;na&nbsp;ni&nbsp;díval a&nbsp;ona hleděla na&nbsp;něj s&nbsp;výrazem, o&nbsp;němž si&nbsp;myslil, že&nbsp;je&nbsp;v&nbsp;něm bolest, strach nebo hrůza. Určitě to&nbsp;nebyl výraz, kterým by&nbsp;zakrývala sympatizující zájem o&nbsp;záměry svých přátel nebo zaměstnavatelů, jestliže tu&nbsp;takové záměry byly. Její úžas byl tak očividně upřímný, zmatený a&nbsp;nezastřený, že&nbsp;ho&nbsp;to&nbsp;takřka přemohlo. Nemohl se&nbsp;přimět, aby uvěřil, že&nbsp;se&nbsp;vůbec nějak na&nbsp;tom podílela. Je&nbsp;to&nbsp;jistě tak, jak říkal Blount, že&nbsp;totiž sama je&nbsp;spíše jen nástroj než cokoli jiného. Nemohla možná jednat jinak nebo nevěděla, jak daleko až&nbsp;jsou její zdánliví „přátelé“ hotovi jít. Její oči vypadaly znepokojeně a&nbsp;sklíčeně. Připadala mu&nbsp;slabší, mnohem bezmocnější než kdykoli dříve od&nbsp;doby, kdy ji&nbsp;poznal, a&nbsp;přestože to&nbsp;nepřispělo k&nbsp;tomu, aby k&nbsp;ní měl víc úcty, obměkčilo ho&nbsp;to&nbsp;v&nbsp;jeho rozhořčenosti. Měl pocit, že&nbsp;by&nbsp;ji&nbsp;za&nbsp;určitých okolností mohl mít rád. Pomyslil si&nbsp;také, že&nbsp;by&nbsp;ji&nbsp;bylo možno přimět, aby ho&nbsp;měla ráda do&nbsp;té&nbsp;míry, že&nbsp;by&nbsp;mu&nbsp;byla ochotna pomoci. Citově ji&nbsp;ovládl, jak se&nbsp;domníval, a&nbsp;to už&nbsp;něco znamenalo. Popsal nehodu se&nbsp;vší životností, které byl schopen, a&nbsp;poukázal na&nbsp;to, že&nbsp;on&nbsp;a&nbsp;Blount unikli jen o&nbsp;vlásek smrti. Zdálo se, že&nbsp;je&nbsp;jí&nbsp;poněkud nevolno, a&nbsp;brzy pak odešla od&nbsp;stolu. Gregory při vyprávění pečlivě dbal, aby bylo jasno, že&nbsp;se&nbsp;cizinci v&nbsp;onom dalším voze dověděli o&nbsp;celém případu až&nbsp;do&nbsp;nejmenších podrobností a&nbsp;že se&nbsp;nabídli poskytnout svědectví, bude-li toho třeba.</span></p>
          <p class="chunk" data-nb-ref-number="124" data-nb-words="28" data-nb-chars="140"><span class="idea" data-nb-ref-number="124" id="idea124" data-nb-words="28" data-nb-chars="140">„Ale nehodláme s&nbsp;tím nic dělat,“ řekl bodře, „aspoň teď hned ne,“ a&nbsp;právě v&nbsp;této chvíli jako by&nbsp;se&nbsp;jí&nbsp;bylo udělalo nevolno a&nbsp;odešla od&nbsp;něho.</span></p>
          <p class="chunk" data-nb-ref-number="125" data-nb-words="160" data-nb-chars="945"><span class="idea" data-nb-ref-number="125" id="idea125" data-nb-words="160" data-nb-chars="945">Ať&nbsp;už&nbsp;to&nbsp;způsobil tento rozhovor, nehoda sama nebo okolnosti, o&nbsp;kterých nic nevěděl, zdálo se&nbsp;teď, že&nbsp;v&nbsp;činnosti skupiny nastal dočasný oddech. Modrý stihač teď jako každodenní činný účastník jejich života zmizel. Paní Skeltonová byla na&nbsp;několik dní povolána do&nbsp;města za&nbsp;obchodními záležitostmi a&nbsp;právě tak odjel i&nbsp;pan Diamondberg, ‚klobouky a&nbsp;šaty‘, jak ho&nbsp;Blount vždy nazýval, který se&nbsp;za&nbsp;celou dobu, co&nbsp;byl v&nbsp;hotelu, nikdy s&nbsp;nimi veřejně nestýkal. Paní Skeltonová se&nbsp;později vrátila právě tak veselá a&nbsp;optimistická jako dříve, avšak mezitím se&nbsp;Imogena začala k&nbsp;němu chovat tak, že&nbsp;to&nbsp;slibovalo velkou změnu. Byla svobodnější, přirozenější a&nbsp;srdečnější než dosud. Byla s&nbsp;ním častěji, usmívala se, byla dovádivá, a&nbsp;přece i&nbsp;starostlivá, jak si&nbsp;myslil. Po&nbsp;rozmluvě z&nbsp;onoho rána po&nbsp;nehodě bylo mu&nbsp;teď v&nbsp;její přítomnosti lehčeji, měl víc sebedůvěry, jako by&nbsp;s&nbsp;ní už&nbsp;brzy mohl mluvit o&nbsp;všech těch věcech docela otevřeně a&nbsp;získat ji, aby mu&nbsp;pomáhala.</span></p>
          <p class="chunk" data-nb-ref-number="126" data-nb-words="40" data-nb-chars="249"><span class="idea" data-nb-ref-number="126" id="idea126" data-nb-words="40" data-nb-chars="249">Druhého odpoledne po&nbsp;tom, co&nbsp;ostatní odjeli, měli spolu dvouhodinový rozhovor, který podstatně sblížil jejich názory. Začalo to&nbsp;hned po&nbsp;obědě, neboť Gregory měl prozkoumat nějaké zprávy a&nbsp;pracoval na&nbsp;tom zde. Přišla k&nbsp;němu a&nbsp;postavila se&nbsp;vedle něho.</span></p>
          <p class="chunk" data-nb-ref-number="127" data-nb-words="5" data-nb-chars="27"><span class="idea" data-nb-ref-number="127" id="idea127" data-nb-words="5" data-nb-chars="27">„Co to&nbsp;děláte?“ zeptala se.</span></p>
          <p class="chunk" data-nb-ref-number="128" data-nb-words="16" data-nb-chars="90"><span class="idea" data-nb-ref-number="128" id="idea128" data-nb-words="16" data-nb-chars="90">„Ach, dívám se&nbsp;na&nbsp;nějaká fakta,“ odpověděl záhadně a&nbsp;s&nbsp;úsměvem k&nbsp;ní vzhlédl. „Posaďte se.“</span></p>
          <p class="chunk" data-nb-ref-number="129" data-nb-words="32" data-nb-chars="179"><span class="idea" data-nb-ref-number="129" id="idea129" data-nb-words="32" data-nb-chars="179">Rozhovořili se&nbsp;nejdříve o&nbsp;tenisovém zápase, který se&nbsp;zde konal, a&nbsp;pak o&nbsp;jeho práci, kterou jí&nbsp;částečně popsal, když napřed poznamenal, že&nbsp;o&nbsp;ní jistě všechno ví&nbsp;nebo by&nbsp;měla vědět.</span></p>
          <p class="chunk" data-nb-ref-number="130" data-nb-words="31" data-nb-chars="176"><span class="idea" data-nb-ref-number="130" id="idea130" data-nb-words="31" data-nb-chars="176">„Proč se&nbsp;mnou vždycky takhle mluvíte o&nbsp;všem, co&nbsp;se&nbsp;vás týká?“ zeptala se&nbsp;po&nbsp;krátké odmlce. „Vždycky tak podivně mluvíte, jako bych o&nbsp;vašich věcech věděla něco, co&nbsp;nemám vědět.“</span></p>
          <p class="chunk" data-nb-ref-number="131" data-nb-words="11" data-nb-chars="53"><span class="idea" data-nb-ref-number="131" id="idea131" data-nb-words="11" data-nb-chars="53">„Víte to&nbsp;přece,“ řekl příkře a&nbsp;díval se&nbsp;na&nbsp;ni&nbsp;upřeně.</span></p>
          <p class="chunk" data-nb-ref-number="132" data-nb-words="8" data-nb-chars="37"><span class="idea" data-nb-ref-number="132" id="idea132" data-nb-words="8" data-nb-chars="37">„Zase už&nbsp;je&nbsp;to&nbsp;tady! Co&nbsp;tím myslíte?“</span></p>
          <p class="chunk" data-nb-ref-number="133" data-nb-words="39" data-nb-chars="259"><span class="idea" data-nb-ref-number="133" id="idea133" data-nb-words="39" data-nb-chars="259">„Opravdu chcete, abych vám to&nbsp;vysvětlil?“ pokračoval způsobem až&nbsp;krutě posměšným. „Jako byste to&nbsp;nevěděla! Neslyšela jste tedy nikdy nic o&nbsp;bance Union v&nbsp;Penyanku? Nebo o&nbsp;panu Swaynovi, jejím předsedovi? O&nbsp;panu Rileyovi nebo panu Mearsovi, jejím pokladníkovi?“</span></p>
          <p class="chunk" data-nb-ref-number="134" data-nb-words="60" data-nb-chars="368"><span class="idea" data-nb-ref-number="134" id="idea134" data-nb-words="60" data-nb-chars="368">Jako při rozhovoru o&nbsp;automobilové nehodě i&nbsp;při těchto slovech jako by&nbsp;bylo v&nbsp;jejích očích něco klaplo jako závěr ve&nbsp;fotografickém aparátu, jenže tentokrát to&nbsp;nedoprovázel žádný výraz bolesti ani zmatku. Až&nbsp;na&nbsp;nepatrnou změnu barvy zdála se&nbsp;naprosto klidná a&nbsp;vyrovnaná. Maličko pootevřela ústa, ale spíše jako by&nbsp;se&nbsp;tím pokoušela o&nbsp;snášenlivý úsměv než o&nbsp;cokoli jiného.</span></p>
          <p class="chunk" data-nb-ref-number="135" data-nb-words="20" data-nb-chars="108"><span class="idea" data-nb-ref-number="135" id="idea135" data-nb-words="20" data-nb-chars="108">„Banka Union? Pan Swayne? Pan Tilney? O&nbsp;čem to&nbsp;mluvíte?“ hovořila. „Kdo je&nbsp;pan Swayne a&nbsp;kde je&nbsp;banka Union?“</span></p>
          <p class="chunk" data-nb-ref-number="136" data-nb-words="81" data-nb-chars="474"><span class="idea" data-nb-ref-number="136" id="idea136" data-nb-words="81" data-nb-chars="474">„Opravdu, buďte tak hodná, slečno Carlová,“ řekl neústupně a&nbsp;hněvivě, „jestli chcete, abych k&nbsp;vám napříště měl vůbec nějakou úctu, přestaňte o&nbsp;těchto věcech lhát. Víte docela dobře, o&nbsp;čem mluvím. Víte dobře, kdo je&nbsp;pan Swayne a&nbsp;proč opustil Eastridge. Znáte také pana Diamondberga, i&nbsp;když jsem vás slyšel říkat, že&nbsp;ho&nbsp;neznáte, a&nbsp;to hned po&nbsp;tom, co&nbsp;jsem vás před třemi týdny viděl chodit s&nbsp;ním tady kolem po&nbsp;přesypech. Nevzpomínáte si&nbsp;patrně?“ dodal, když se&nbsp;trochu zachvěla.</span></p>
          <p class="chunk" data-nb-ref-number="137" data-nb-words="42" data-nb-chars="244"><span class="idea" data-nb-ref-number="137" id="idea137" data-nb-words="42" data-nb-chars="244">Dívala se&nbsp;upřeně před sebe naprosto vyvedena z&nbsp;klidu a&nbsp;na tváři i&nbsp;na hrdle opravdově zčervenala. Na&nbsp;okamžik její výraz maličko ztvrdl a&nbsp;pak ustoupil výrazu, v&nbsp;němž se&nbsp;slabost mísila se&nbsp;zmatkem. Vypadala víc či&nbsp;méně provinile a&nbsp;opravdu polekaně.</span></p>
          <p class="chunk" data-nb-ref-number="138" data-nb-words="68" data-nb-chars="360"><span class="idea" data-nb-ref-number="138" id="idea138" data-nb-words="68" data-nb-chars="360">„Jak vy&nbsp;to, pane Gregory, mluvíte!“ slabě se&nbsp;bránila. „Opravdu nemám ani nejmenší ponětí o&nbsp;tom, co&nbsp;tím myslíte, a&nbsp;neměl byste být tak drsný. Nevíte patrně, o&nbsp;čem mluvíte, a&nbsp;víte-li to, pak určitě vám nic není známo o&nbsp;mně. S&nbsp;někým jste si&nbsp;mě&nbsp;určitě zmýlil nebo jste mě&nbsp;dal dohromady s&nbsp;něčím, o&nbsp;čem naprosto nic nevím.“ Pohnula se, jako by&nbsp;se&nbsp;chystala k&nbsp;odchodu.</span></p>
          <p class="chunk" data-nb-ref-number="139" data-nb-words="160" data-nb-chars="885"><span class="idea" data-nb-ref-number="139" id="idea139" data-nb-words="160" data-nb-chars="885">„Poslechněte si&nbsp;mě&nbsp;ještě na&nbsp;okamžik,“ řekl příkře, „a&nbsp;nespěchejte tak s&nbsp;odchodem. Víte, kdo jsem a&nbsp;co právě dělám. Mám svou vlastní pátrací kancelář, výsledky pátrání chci zlomit moc nynější politické kliky v&nbsp;městě a&nbsp;mám již hodně důkazů, které by&nbsp;mohly pana Tilneye, starostu a&nbsp;některé další lidi letos na&nbsp;podzim pořádně znepokojit. Oni to&nbsp;vědí, a&nbsp;to je&nbsp;také důvod, proč vy&nbsp;jste tady. Pan Tilney je&nbsp;ve&nbsp;spojení se&nbsp;starostou a&nbsp;býval důvěrným přítelem vašeho přítele Jacka Swayna. Zaměstnává teď Diamondberga a&nbsp;paní Skeltonovou a&nbsp;zaměstnává i&nbsp;vás. Vy&nbsp;si&nbsp;myslíte, že&nbsp;nevím, že&nbsp;Castleman a&nbsp;jeho přátelé pracují s&nbsp;vámi, s&nbsp;paní Skeltonovou, s&nbsp;Diamondbergem i&nbsp;s&nbsp;těmi ‚zprostředkovateli‘, že&nbsp;se&nbsp;Castleman pokoušel onehdy narazit do&nbsp;nás a&nbsp;zabít mě, že&nbsp;jsem tu&nbsp;po&nbsp;celý čas střežen a&nbsp;sledován, ale je&nbsp;to&nbsp;tak a&nbsp;já to&nbsp;vím a&nbsp;nejsem slepý&nbsp;– v&nbsp;ničem&nbsp;– ani pokud jde o&nbsp;vás,“ a&nbsp;hněvivě se&nbsp;na&nbsp;ni&nbsp;zadíval.</span></p>
          <p class="chunk" data-nb-ref-number="140" data-nb-words="225" data-nb-chars="1269"><span class="idea" data-nb-ref-number="140" id="idea140" data-nb-words="225" data-nb-chars="1269">„Ještě okamžik,“ pokračoval rychle, když pootevřela ústa a&nbsp;chtěla něco říci. „Nepřipadáte mi&nbsp;tak prohnaná a&nbsp;ďábelská, jak by&nbsp;tohle všechno ukazovalo, poněvadž jinak bych s&nbsp;vámi vůbec nemluvil, a&nbsp;chovala jste se&nbsp;po&nbsp;celou dobu docela jinak&nbsp;– připadala jste mi&nbsp;přátelská a&nbsp;účastná, až&nbsp;jsem si&nbsp;občas myslil, že&nbsp;patrně nevíte, oč&nbsp;vlastně jde. Ale teď vidím, že&nbsp;to&nbsp;víte. Podle vašeho chování onehdy ráno u&nbsp;snídaně jsem si&nbsp;myslil, že&nbsp;nejste tak zlá, jak všechno nasvědčovalo. Ale teď vidím, že&nbsp;jste mi&nbsp;po&nbsp;celou tu&nbsp;dobu ve&nbsp;všem lhala, přesně tak, jak jsem se&nbsp;domníval, jen musím dodat, že&nbsp;jsem tomu až&nbsp;do&nbsp;této chvíle nechtěl věřit. Tohle ostatně není první pokus, jak se&nbsp;podobným způsobem dostat lidem na&nbsp;kobylku. Je&nbsp;to&nbsp;stará politická metoda a&nbsp;vy to&nbsp;jen znovu zkoušíte, ale nehodlám připustit, aby se&nbsp;vám to&nbsp;podařilo, pokud se&nbsp;tomu budu moci ubránit. Prostě vy&nbsp;všichni byste mě&nbsp;neváhali zabít, jako před třemi lety Tilney neváhal zničit Crotherse nebo jako by&nbsp;neváhal zničit mě&nbsp;a&nbsp;kohokoli z&nbsp;lidí, kdo by&nbsp;se&nbsp;mu&nbsp;postavil do&nbsp;cesty, ale ještě mě&nbsp;nemá a&nbsp;nedostane mě, to&nbsp;mu&nbsp;můžete ode mne vyřídit. Je&nbsp;to&nbsp;podvodník. Vládne bandě podvodníků&nbsp;– starostovi a&nbsp;všem, kteří s&nbsp;ním pracují&nbsp;–, a&nbsp;jestliže patříte k&nbsp;nim, jako že&nbsp;vím, že&nbsp;patříte, poněvadž vím, co&nbsp;děláte, jste také podvodnice.“</span></p>
          <p class="chunk" data-nb-ref-number="141" data-nb-words="21" data-nb-chars="136"><span class="idea" data-nb-ref-number="141" id="idea141" data-nb-words="21" data-nb-chars="136">„Ach, přestaňte!“ zvolala. „Přestaňte, prosím vás! To&nbsp;je&nbsp;příliš hrozné! Jak můžete se&nbsp;mnou takhle mluvit!“ ale ani se&nbsp;nepokusila odejít.</span></p>
          <p class="chunk" data-nb-ref-number="142" data-nb-words="374" data-nb-chars="2041"><span class="idea" data-nb-ref-number="142" id="idea142" data-nb-words="374" data-nb-chars="2041">„Chci vám říci ještě něco, slečno Carlová&nbsp;– jestli je&nbsp;to&nbsp;vaše skutečné jméno&nbsp;–“ pokračoval Gregory, zatímco si&nbsp;Imogena při svých výkřicích tiskla ruce na&nbsp;spánky a&nbsp;opět se&nbsp;pak před jeho slovy sklonila. „Jak již jsem řekl, nepřipadáte mi&nbsp;tak zlá, jak by&nbsp;všechno ukazovalo, a&nbsp;proto také s&nbsp;vámi teď mluvím. Jen se&nbsp;na&nbsp;to&nbsp;podívejte. Jsem mladý člověk, který se&nbsp;pokouší právě proniknout do&nbsp;světa, a&nbsp;vy se&nbsp;mě&nbsp;pokoušíte zničit. Bydlil jsem tu&nbsp;v&nbsp;klidu se&nbsp;ženou a&nbsp;s&nbsp;dvouletým dítětem, dokud nemusela odjet do&nbsp;hor, poněvadž chlapeček onemocněl, a&nbsp;tu jste vy, paní Skeltonová, Diamondberg, Castleman, ‚zprostředkovatelé‘ a&nbsp;celá ta&nbsp;ostatní cháska, která mě&nbsp;tady už&nbsp;dříve hlídala a&nbsp;sledovala, tu&nbsp;jste vy&nbsp;všichni přišli a&nbsp;začali jste mě&nbsp;znepokojovat. Ale nejsem bezmocný. A&nbsp;nedomnívejte se, že&nbsp;jsem nebyl varován, než jste přijela, byl jsem totiž varován. Mám&nbsp;– nebo budu mít&nbsp;– na&nbsp;své straně právě tolik mocných lidí, jako má&nbsp;Tilney, a&nbsp;nebude mít se&nbsp;mnou tak snadnou práci, jak si&nbsp;snad myslí. Ale jen se&nbsp;podívejte na&nbsp;svou úlohu v&nbsp;té věci! Proč byste právě vy&nbsp;mě&nbsp;měla ničit a&nbsp;proč pomáháte těmhle lidem? Co&nbsp;jsem vám kdy udělal? Chápu Tilneye, jestliže to&nbsp;chce udělat. Domnívá se, že&nbsp;znám skutečnosti, které poškodí jeho zájmy, a&nbsp;já je&nbsp;opravdu znám; myslí si, že&nbsp;když jsem dosud veřejně nic neřekl, mám tedy ty&nbsp;důkazy ještě v&nbsp;rukou, a&nbsp;že když mě&nbsp;odstraní nebo dokáže očernit mou pověst, že&nbsp;se&nbsp;celá věc zhroutí a&nbsp;on z&nbsp;toho vyvázne&nbsp;– ale nestane se&nbsp;to. Teď už&nbsp;se&nbsp;to&nbsp;nestane. Nemůže se&nbsp;to&nbsp;stát. Věc, kterou dělám, bude pokračovat, ať&nbsp;tu&nbsp;jsem, nebo nejsem. Ale to&nbsp;není to&nbsp;hlavní. Nikoli paní Skeltonová, nýbrž moji přátelé mi&nbsp;už&nbsp;před dvěma měsíci řekli, že&nbsp;přijedete a&nbsp;že dojde k&nbsp;úkladům o&nbsp;můj život,“ a&nbsp;ona při těchto slovech široce otevřela oči a&nbsp;seděla tam ve&nbsp;zřejmém úžasu, „a vy&nbsp;jste skutečně v&nbsp;předpokládané době přijela a&nbsp;děláte přesně to, co&nbsp;mi&nbsp;řekli, a&nbsp;přitom se&nbsp;očividně ani trochu za&nbsp;to&nbsp;nestydíte. Ale nemyslíte si, že&nbsp;je&nbsp;to&nbsp;pro vás hodně ohavná hra?“ Unaveně se&nbsp;na&nbsp;ni&nbsp;zadíval a&nbsp;ona se&nbsp;dívala na&nbsp;něj, ale v&nbsp;tomto okamžiku neřekla nic, jen mlčky seděla.</span></p>
          <p class="chunk" data-nb-ref-number="143" data-nb-words="172" data-nb-chars="951"><span class="idea" data-nb-ref-number="143" id="idea143" data-nb-words="172" data-nb-chars="951">„To veliké modré auto, které mě&nbsp;tehdy večer mělo zabít,“ pokračoval, přeháněje trochu znalost toho, co&nbsp;se&nbsp;dálo, „bylo pro ten účel připraveno už&nbsp;dávno dříve, než jste sem přijela. Nemám ani ponětí, proč pracujete pro Tilneye, ale vím už&nbsp;teď, co&nbsp;děláte, a&nbsp;je mi&nbsp;nanic z&nbsp;vás i&nbsp;z&nbsp;celé té&nbsp;věci. Jste prostě obyčejná podvodnice, to&nbsp;je&nbsp;všechno, skončil jsem s&nbsp;vámi i&nbsp;se vším, do&nbsp;čeho jste mě&nbsp;zapletla, a&nbsp;nepřeji si, abyste vůbec ještě někdy na&nbsp;mne promluvila. Co&nbsp;víc, nehodlám naprosto opustit tenhle hotel a&nbsp;můžete to&nbsp;vyřídit Tilneyovi, chcete-li, nebo paní Skeltonové, či&nbsp;kdo tady za&nbsp;něj všechno řídí. Mám každodenní záznam všeho, co&nbsp;se&nbsp;tady dálo, mám i&nbsp;svědky, a&nbsp;stane-li se&nbsp;mi&nbsp;tady ještě něco, dám to&nbsp;do&nbsp;novin a&nbsp;všechno veřejně řeknu. Kdyby ve&nbsp;vás byla ještě aspoň stopa slušnosti, neměla byste s&nbsp;takovými věcmi nic společného, ale není ve&nbsp;vás&nbsp;– jste prostě ubohá podvodnice, tím je&nbsp;všechno o&nbsp;vás řečeno a&nbsp;to je&nbsp;také všechno, co&nbsp;jsem vám chtěl povědět.“</span></p>
          <p class="chunk" data-nb-ref-number="144" data-nb-words="20" data-nb-chars="112"><span class="idea" data-nb-ref-number="144" id="idea144" data-nb-words="20" data-nb-chars="112">Vstal a&nbsp;měl se&nbsp;k&nbsp;odchodu, zatímco slečna Carlová zůstala sedět jako omráčena, ale pak vyskočila a&nbsp;volala za&nbsp;ním:</span></p>
          <p class="chunk" data-nb-ref-number="145" data-nb-words="18" data-nb-chars="115"><span class="idea" data-nb-ref-number="145" id="idea145" data-nb-words="18" data-nb-chars="115">„Pane Gregory! Prosím! Prosím! Chci vám něco říci, pane Gregory!“ Zastavil se&nbsp;a&nbsp;obrátil. Spěšně k&nbsp;němu přistoupila.</span></p>
          <p class="chunk" data-nb-ref-number="146" data-nb-words="26" data-nb-chars="175"><span class="idea" data-nb-ref-number="146" id="idea146" data-nb-words="26" data-nb-chars="175">„Neodcházejte,“ mluvila prosebně, „teď neodcházejte. Počkejte okamžik. Pojďte, prosím, zpátky. Chci s&nbsp;vámi mluvit.“ A&nbsp;přestože se&nbsp;na&nbsp;ni&nbsp;díval s&nbsp;velikou rozhodností, šel za&nbsp;ní.</span></p>
          <p class="chunk" data-nb-ref-number="147" data-nb-words="2" data-nb-chars="15"><span class="idea" data-nb-ref-number="147" id="idea147" data-nb-words="2" data-nb-chars="15">„Prosím?“ řekl.</span></p>
          <p class="chunk" data-nb-ref-number="148" data-nb-words="313" data-nb-chars="1753"><span class="idea" data-nb-ref-number="148" id="idea148" data-nb-words="313" data-nb-chars="1753">„Nechápete, jak to&nbsp;všechno je,“ řekla prosebně a&nbsp;v&nbsp;očích měla výraz skutečného znepokojení. „Teď hned vám to&nbsp;ani nemohu říci, ale řeknu vám to&nbsp;někdy, jestli mi&nbsp;to&nbsp;dovolíte. Mám vás ráda a&nbsp;opravdu vám nechci ublížit. Opravdu nechci. Nevím nic o&nbsp;té záležitosti s&nbsp;autem, o&nbsp;které jste tu&nbsp;mluvil&nbsp;– skutečně nevím. Je&nbsp;to&nbsp;všechno pro mne tak strašné a&nbsp;hrozné, a&nbsp;jestli se&nbsp;pokoušejí o&nbsp;takové věci, nic o&nbsp;tom nevím a&nbsp;nechci s&nbsp;tím mít nic společného&nbsp;– opravdu nechci. Ach, je&nbsp;to&nbsp;strašné!“ a&nbsp;sepjala ruce. „Znám pana Diamondberga, to&nbsp;připouštím, ale neznala jsem ho, než jsem přijela sem, a&nbsp;neznám pana Swayna ani pana Tilneye. Přijela jsem, abych zkusila upoutat váš zájem, ale neřekli mi, proč to&nbsp;mám dělat. Řekli mi&nbsp;– řekla mi&nbsp;to&nbsp;paní Skeltonová&nbsp;–, že&nbsp;se&nbsp;vy&nbsp;nebo lidé, které zastupujete, pokoušíte získat důkazy proti nějakým jejich přátelům&nbsp;– proti panu Tilneyovi, myslím&nbsp;–, kteří jsou naprosto nevinní, že&nbsp;nejste šťasten se&nbsp;svou ženou a&nbsp;že kdyby se&nbsp;nějaké ženě podařilo přimět vás, abyste se&nbsp;do&nbsp;ní&nbsp;zamiloval nebo abyste s&nbsp;ní navázal velmi blízké přátelství, snad by&nbsp;se&nbsp;jí&nbsp;pak podařilo přesvědčit vás, že&nbsp;to&nbsp;nemáte dělat. Pokud vím, nikdo vám nezamýšlel tělesně ublížit&nbsp;– opravdu mi&nbsp;to&nbsp;neřekli. To&nbsp;je&nbsp;pro mne úplně nová věc, a&nbsp;jak strašná. Řekli mi&nbsp;jen tolik, že&nbsp;potřebují někoho, kdo by&nbsp;vás přiměl, abyste přestal s&nbsp;tou prací&nbsp;– přimět vás k&nbsp;tomu pokud možno dostatečnou částkou peněz. Nemyslila jsem si, že&nbsp;je&nbsp;na&nbsp;tom něco tak příliš zlého, když jsem uvážila, co&nbsp;pro mne dříve udělali&nbsp;– pan Tilney, paní Skeltonová a&nbsp;někteří další. Ale když jsem vás trochu víc poznala&nbsp;–“ odmlčela se, vzhlédla k&nbsp;němu a&nbsp;pokračovala, „nepovažovala jsem vás prostě za&nbsp;takového člověka&nbsp;– teď je&nbsp;to&nbsp;zkrátka jiné. Nechci dělat nic, co&nbsp;by&nbsp;vám uškodilo. Opravdu nechci. Nemohla bych.“</span></p>
          <p class="chunk" data-nb-ref-number="149" data-nb-words="17" data-nb-chars="107"><span class="idea" data-nb-ref-number="149" id="idea149" data-nb-words="17" data-nb-chars="107">„Teď tedy připouštíte, že&nbsp;znáte pana Tilneye,“ řekl nevlídně, ale nikoli bez pocitu vítězství nad tím vším.</span></p>
          <p class="chunk" data-nb-ref-number="150" data-nb-words="6" data-nb-chars="34"><span class="idea" data-nb-ref-number="150" id="idea150" data-nb-words="6" data-nb-chars="34">„Ano, řekla jsem vám to,“ pravila.</span></p>
          <p class="chunk" data-nb-ref-number="151" data-nb-words="107" data-nb-chars="580"><span class="idea" data-nb-ref-number="151" id="idea151" data-nb-words="107" data-nb-chars="580">Zarazila se&nbsp;a&nbsp;Gregory se&nbsp;na&nbsp;ni&nbsp;podezřívavě díval. Bylo jasné, že&nbsp;ho&nbsp;má&nbsp;ráda a&nbsp;že se&nbsp;to&nbsp;v&nbsp;jistém smyslu liší od&nbsp;běžného pomíjivého koketování, a&nbsp;pokud jde o&nbsp;něj&nbsp;– nemohl jinak, než ji&nbsp;mít jistým dobrosrdečným způsobem také rád. Přes její podvody si&nbsp;to&nbsp;bez výmluv připouštěl, a&nbsp;připouštěl též, že&nbsp;je&nbsp;půvabná a&nbsp;že mu&nbsp;vlastně dosud nic neudělala, určitě nic, co&nbsp;by&nbsp;bylo lze dokázat. Připadala mu&nbsp;i&nbsp;teď tak mladičká, i&nbsp;když zchytralá a&nbsp;zkušená, a&nbsp;hladkost její tváře, jemná kresba vlasů nad čelem, vlna jejího horního rtu, to&nbsp;všechno oživovalo jeho zájem o&nbsp;ni a&nbsp;nutilo jej zamyslit se.</span></p>
          <p class="chunk" data-nb-ref-number="152" data-nb-words="6" data-nb-chars="32"><span class="idea" data-nb-ref-number="152" id="idea152" data-nb-words="6" data-nb-chars="32">„Tak tedy?“ zeptal se&nbsp;po&nbsp;chvíli.</span></p>
          <p class="chunk" data-nb-ref-number="153" data-nb-words="23" data-nb-chars="128"><span class="idea" data-nb-ref-number="153" id="idea153" data-nb-words="23" data-nb-chars="128">„Ach, jak jste se&nbsp;mohl na&nbsp;mne tak obořit a&nbsp;pak chtít odejít,“ hovořila prosebně. „Přece jsem vám nic neudělala. Aspoň dosud ne.“</span></p>
          <p class="chunk" data-nb-ref-number="154" data-nb-words="13" data-nb-chars="60"><span class="idea" data-nb-ref-number="154" id="idea154" data-nb-words="13" data-nb-chars="60">„V&nbsp;tom to&nbsp;právě vězí&nbsp;– dosud ne. V&nbsp;tom je&nbsp;všechno obsaženo.“</span></p>
          <p class="chunk" data-nb-ref-number="155" data-nb-words="84" data-nb-chars="471"><span class="idea" data-nb-ref-number="155" id="idea155" data-nb-words="84" data-nb-chars="471">„Ano, ale zavazuji se&nbsp;vám čestným slovem, že&nbsp;nic neudělám, že&nbsp;nechci udělat. Opravdu nechci. Nechcete mi&nbsp;věřit, ale je&nbsp;to&nbsp;pravda. A&nbsp;nic také neudělám, dávám vám na&nbsp;to&nbsp;čestné slovo&nbsp;– opravdu. Proč bychom neměli zůstat přáteli? Teď vám o&nbsp;sobě nemohu povědět víc, než jsem už&nbsp;řekla&nbsp;– teď ne&nbsp;–, ale jednou vám to&nbsp;povím a&nbsp;byla bych ráda, kdybyste zůstal mým přítelem. Slibuji vám, že&nbsp;neudělám nic, co&nbsp;by&nbsp;vám způsobilo nesnáze. Vždyť jsem nic takového neudělala. Nebo udělala?“</span></p>
          <p class="chunk" data-nb-ref-number="156" data-nb-words="117" data-nb-chars="637"><span class="idea" data-nb-ref-number="156" id="idea156" data-nb-words="117" data-nb-chars="637">„Jak to&nbsp;mám vědět?“ odpověděl nevrle a&nbsp;drsně, zatímco se&nbsp;domníval, že&nbsp;tohle je&nbsp;její rozhodný pokus, jak ho&nbsp;proti jeho vlastní vůli zaujmout, jak ho&nbsp;přimět, aby neodcházel. „Zdá se&nbsp;mi&nbsp;spíše, že&nbsp;jste toho už&nbsp;udělala dost, když jste ve&nbsp;spojení s&nbsp;těmi lidmi. Předně jste mě&nbsp;přivedla k&nbsp;tomu, abych s&nbsp;nimi vůbec někam chodil. Nebýt vás, nikdy bych se&nbsp;na&nbsp;ty&nbsp;výlety nebyl vydával. Nestačí to? Co&nbsp;ještě chcete? A&nbsp;proč mi&nbsp;teď hned nechcete říci,“ zeptal se&nbsp;s&nbsp;velitelským pocitem vítěze, „kdo jsou ti&nbsp;lidé a&nbsp;vůbec všechno o&nbsp;nich? Rád bych to&nbsp;věděl. Pomohlo by&nbsp;mi&nbsp;to, jestli opravdu chcete pro mne něco udělat. Jaké jsou jejich záměry, za&nbsp;čím jdou?“</span></p>
          <p class="chunk" data-nb-ref-number="157" data-nb-words="91" data-nb-chars="524"><span class="idea" data-nb-ref-number="157" id="idea157" data-nb-words="91" data-nb-chars="524">„Nevím. Nemohu vám povědět nic víc, než co&nbsp;už&nbsp;jsem řekla, opravdu nemohu. Dovím-li se&nbsp;něco, snad vám to&nbsp;budu moci povědět. Slibuji vám to. Ale teď ne. Teď nemohu. Což mi&nbsp;nemůžete aspoň tolik důvěřovat? Což nechápete, jak vás mám ráda, když jsem již tolik řekla? Nezamýšlím vám nějak ublížit, opravdu ne. Jsem těm lidem různými způsoby zavázána, ale není to&nbsp;nic, co&nbsp;by&nbsp;mě&nbsp;nutilo jít tak daleko. Což mi&nbsp;nevěříte?“ Rozevřela velmi široce oči, jako by&nbsp;byla dotče­na. V&nbsp;jejím výraze bylo něco nového, něco svůdného a&nbsp;lichotivého.</span></p>
          <p class="chunk" data-nb-ref-number="158" data-nb-words="30" data-nb-chars="172"><span class="idea" data-nb-ref-number="158" id="idea158" data-nb-words="30" data-nb-chars="172">„Nemám už&nbsp;nikoho, kdy by&nbsp;mi&nbsp;byl opravdu blízký,“ pokračovala, „nemám nikoho, koho bych měla ráda. Je&nbsp;to&nbsp;patrně moje vlastní chyba, ale&nbsp;–“ její hlas začal znít velmi sladce.</span></p>
          <p class="chunk" data-nb-ref-number="159" data-nb-words="68" data-nb-chars="361"><span class="idea" data-nb-ref-number="159" id="idea159" data-nb-words="68" data-nb-chars="361">Přes svou obezřetnost i&nbsp;vědomí, že&nbsp;jeho žena je&nbsp;mu&nbsp;nejlepší a&nbsp;nejvhodnější družkou na&nbsp;světě a&nbsp;že je&nbsp;trvale připoután svou láskou k&nbsp;dítěti i&nbsp;k&nbsp;jeho matce, která mu&nbsp;tolik pomáhá a&nbsp;v&nbsp;níž je&nbsp;tolik naděje, dal se&nbsp;přece jen pohnout zvláštností povahy této dívky. Jakou moc to&nbsp;nad ní&nbsp;má&nbsp;Tilney, jestliže ji&nbsp;může takto využívat? Jen si&nbsp;to&nbsp;představte&nbsp;– tak krásná dívka!</span></p>
          <p class="chunk" data-nb-ref-number="160" data-nb-words="52" data-nb-chars="304"><span class="idea" data-nb-ref-number="160" id="idea160" data-nb-words="52" data-nb-chars="304">„A&nbsp;co paní Skeltonová?“ ptal se. „Kdo je&nbsp;to&nbsp;vlastně? A&nbsp;ti tři zahradníci, kteří tu&nbsp;chodí kolem? Za&nbsp;čím jdou?“ (Na pozemcích hotelu byli tři zahradníci, kteří vždy náhodou pracovali někde nablízku, jakmile byli s&nbsp;Imogenou sami&nbsp;– jejich příchod ho&nbsp;vždy měl k&nbsp;tomu, aby okamžitě odešel.) „A&nbsp;co Diamondberg?“</span></p>
          <p class="chunk" data-nb-ref-number="161" data-nb-words="151" data-nb-chars="843"><span class="idea" data-nb-ref-number="161" id="idea161" data-nb-words="151" data-nb-chars="843">Tvrdila, že&nbsp;pokud jde o&nbsp;zahradníky, neví o&nbsp;nich naprosto nic. Jestliže je&nbsp;zaměstnává paní Skeltonová nebo někdo jiný, jí&nbsp;o&nbsp;tom není nic známo. Pokud jde o&nbsp;Diamondberga, vysvětlila mu, že&nbsp;se&nbsp;s&nbsp;ním setkala teprve zde a&nbsp;že se&nbsp;jí&nbsp;opravdu vůbec nelíbil. Z&nbsp;nějakého důvodu ji&nbsp;paní Skeltonová požádala, aby se&nbsp;tvářila, že&nbsp;ho&nbsp;nezná. S&nbsp;paní Skeltonovou, tvrdila dále, poznala se&nbsp;už&nbsp;před lety v&nbsp;Cincinnati, jak ona sama řekla, ale nedávno se&nbsp;stýkaly i&nbsp;ve&nbsp;městě. Pomohla jí&nbsp;k&nbsp;různým zaměstnáním, dvakrát na&nbsp;jevišti. Ano, rok pracovala kdysi pro pana Swayna, ale jen jako úřednice. Nikdy nic nevěděla ani o&nbsp;něm, ani o&nbsp;jeho záměrech a&nbsp;plánech. Když chtěl Gregory vědět, jak to&nbsp;chtěli zařídit, aby ho&nbsp;s&nbsp;ní mohli nachytat, jestliže něco takového zamýšleli, řekla mu, že&nbsp;se&nbsp;domnívá, že&nbsp;se&nbsp;nic takového nemělo stát. Mělo to&nbsp;všechno být tak, jak už&nbsp;mu&nbsp;to&nbsp;řekla.</span></p>
          <p class="chunk" data-nb-ref-number="162" data-nb-words="78" data-nb-chars="414"><span class="idea" data-nb-ref-number="162" id="idea162" data-nb-words="78" data-nb-chars="414">Gregory nemohl sám pro sebe rozhodnout, zda mu&nbsp;říká přesnou pravdu, ale všechno to&nbsp;bylo dost pravděpodobné a&nbsp;myslil si, že&nbsp;přece nemůže jen a&nbsp;jen lhát. Připadala mu&nbsp;tak upřímná a&nbsp;žádoucí. V&nbsp;tom, jak pohlížela na&nbsp;věci, i&nbsp;v&nbsp;jejím chování bylo něco smyslně milostného. Všechno se&nbsp;jednou doví, říkala, jestliže bude chtít, ale jen ne&nbsp;teď&nbsp;– prosím, jen ne&nbsp;teď. Pak se&nbsp;ho&nbsp;zeptala na&nbsp;jeho ženu, kde je&nbsp;a&nbsp;kdy se&nbsp;má&nbsp;vrátit.</span></p>
          <p class="chunk" data-nb-ref-number="163" data-nb-words="7" data-nb-chars="47"><span class="idea" data-nb-ref-number="163" id="idea163" data-nb-words="7" data-nb-chars="47">„Milujete ji&nbsp;hodně?“ zeptala se&nbsp;nakonec naivně.</span></p>
          <p class="chunk" data-nb-ref-number="164" data-nb-words="13" data-nb-chars="88"><span class="idea" data-nb-ref-number="164" id="idea164" data-nb-words="13" data-nb-chars="88">„Samozřejmě ji&nbsp;miluji. Proč se&nbsp;ptáte? Mám dvouletého chlapce, do&nbsp;kterého jsem zblázněn.“</span></p>
          <p class="chunk" data-nb-ref-number="165" data-nb-words="12" data-nb-chars="72"><span class="idea" data-nb-ref-number="165" id="idea165" data-nb-words="12" data-nb-chars="72">Podívala se&nbsp;na&nbsp;něj zamyšleně, trochu zmateně a&nbsp;nejistě, jak si&nbsp;pomyslil.</span></p>
          <p class="chunk" data-nb-ref-number="166" data-nb-words="203" data-nb-chars="1071"><span class="idea" data-nb-ref-number="166" id="idea166" data-nb-words="203" data-nb-chars="1071">Dohodli se, že&nbsp;budou přáteli týmž způsobem jako dosud. Přiznal se, že&nbsp;ji&nbsp;má&nbsp;rád, ale že&nbsp;jí&nbsp;dosud nedůvěřuje&nbsp;– teď ještě ne. Bude to&nbsp;mezi nimi jako dříve, ale jen pod podmínkou, že&nbsp;se&nbsp;mu&nbsp;nestane již nic, v&nbsp;čem by&nbsp;bylo možno nalézt i&nbsp;její podíl viny. Otevřeně mu&nbsp;řekla, že&nbsp;nemůže odpovídat za&nbsp;činy ostatních. Jsou svými vlastními pány a&nbsp;jistým způsobem i&nbsp;jejími, ale pokud bude moci, bude ho&nbsp;chránit. Nedomnívá se, že&nbsp;by&nbsp;chtěli ještě dlouho pokračovat. Pokud jde o&nbsp;ni, mohla by&nbsp;odjet, přeje-li si&nbsp;to. Mohla by&nbsp;ho&nbsp;vídat jinde, kdyby chtěl. Není si&nbsp;jista, zda by&nbsp;to&nbsp;na&nbsp;jejich záměrech něco změnilo. V&nbsp;žádném případě by&nbsp;nešla za&nbsp;ním, kdyby odjel a&nbsp;kdyby si&nbsp;to&nbsp;nepřál, ale byla by&nbsp;raději, kdyby si&nbsp;to&nbsp;přál. Snad se&nbsp;tu&nbsp;již nic nestane. Kdyby se&nbsp;o&nbsp;něčem doslechla, včas by&nbsp;mu&nbsp;o&nbsp;tom řekla, nebo by&nbsp;se&nbsp;aspoň pokusila říci. Ale víc než tohle mu&nbsp;teď nemůže povědět. Možná za&nbsp;čas, až&nbsp;se&nbsp;odtud dostane… jsou tu&nbsp;určité věci, nad kterými nemá moc. Byla velmi záhadná a&nbsp;tajemná a&nbsp;on si&nbsp;to&nbsp;vysvětloval tak, že&nbsp;je&nbsp;zapletena do&nbsp;nějakého obtížného postavení, ze&nbsp;kterého není snadné se&nbsp;dostat.</span></p>
          <p class="chunk" data-nb-ref-number="167" data-nb-words="46" data-nb-chars="279"><span class="idea" data-nb-ref-number="167" id="idea167" data-nb-words="46" data-nb-chars="279">„Příliš bych jí&nbsp;nedůvěřoval,“ uvažoval nahlas Blount, když mu&nbsp;o&nbsp;tom Gregory pověděl. „Jen mějte stále oči otevřeny, to&nbsp;je&nbsp;všechno. Nemějte s&nbsp;ní nic, co&nbsp;by&nbsp;vás mohlo kompromitovat. Možná, že&nbsp;vás chce nachytat. Kdo podvádí jednou, podruhé to&nbsp;dělá zase.“ Taková byla jeho filosofie.</span></p>
          <p class="chunk" data-nb-ref-number="168" data-nb-words="134" data-nb-chars="879"><span class="idea" data-nb-ref-number="168" id="idea168" data-nb-words="134" data-nb-chars="879">Paní Skeltonová se&nbsp;vrátila třetího dne po&nbsp;onom jeho dlouhém rozhovoru s&nbsp;Imogenou. Přestože se&nbsp;zřejmě sblížili víc než dříve, přestože uzavřeli přátelskou, zpola obrannou smlouvu, tušil stále zradu. Nemohl rozhodnout, v&nbsp;čem to&nbsp;vězelo. Připadala mu&nbsp;přátelská, prostá, veselá, přímá, dokonce svůdná&nbsp;– a&nbsp;přece&nbsp;– v&nbsp;čem to&nbsp;bylo? Myslil si&nbsp;jistý čas, že&nbsp;je&nbsp;snad bezděky obětí psychologického vlivu paní Skeltonové nebo někoho jiného; jindy zase, že&nbsp;je&nbsp;to&nbsp;naprosto bezcharakterní politická prostitutka. Jakkoli předstírala, že&nbsp;jsou spolu teď „vyrovnáni“, jak tomu říkala, vstupovala mu&nbsp;do&nbsp;cesty tolika podivnými způsoby, že&nbsp;byl v&nbsp;nejistotách, zda se&nbsp;přes všechno, co&nbsp;řekla a&nbsp;opakovala, stále ještě nepokoušela ho&nbsp;zkompromitovat. Celá věc začala nabývat přitažlivosti hry, jejímž těžištěm bylo nepřemožitelné pohlavní vábení&nbsp;– i&nbsp;když byl odolný proti všemu, co&nbsp;by&nbsp;ho&nbsp;mohlo zkompromitovat.</span></p>
          <p class="chunk" data-nb-ref-number="169" data-nb-words="267" data-nb-chars="1489"><span class="idea" data-nb-ref-number="169" id="idea169" data-nb-words="267" data-nb-chars="1489">Když jednou po&nbsp;dlouhé hře v&nbsp;karty vstoupil na&nbsp;malou verandu či&nbsp;balkon, který zdobil konec chodby v&nbsp;samé blízkosti jeho pokoje a&nbsp;z&nbsp;něhož byl nádherný výhled na&nbsp;moře, zastihl ji&nbsp;právě u&nbsp;dveří svého pokoje a&nbsp;byla tam sama, průsvitně oblečena, velmi milá a&nbsp;veselá. Když teď byli přáteli a&nbsp;když měli za&nbsp;sebou onen rozhovor, bylo v&nbsp;jejím chování něco, co&nbsp;ho&nbsp;stále zvalo, aby žili spolu ve&nbsp;větší důvěrnosti, ovšem bez nebezpečí pro něho, jak se&nbsp;zdála dodávat. Na&nbsp;svoje vlastní nebezpečí ho&nbsp;před vším uchrání. A&nbsp;on měl zatím daleko, velmi daleko k&nbsp;tomu, aby podlehl. Nejednou jí&nbsp;řekl, že&nbsp;jsou milostné vztahy mezi nimi vyloučeny, a&nbsp;teď tu&nbsp;náhle stála, a&nbsp;přestože v&nbsp;tom mohlo být něco pobuřujícího i&nbsp;nemuselo, jak o&nbsp;tom sám uvažoval, mohl si&nbsp;to&nbsp;právě proto, že&nbsp;s&nbsp;ní o&nbsp;tom hovořil, vykládat v&nbsp;tom smyslu, že&nbsp;ho&nbsp;chce proti jeho vůli svést, že&nbsp;ho&nbsp;chce zbavit rozvahy. Mohl tam stát kterýkoli host z&nbsp;hotelu (její pokoj byl tam někde nablízku), ale pravidlo číslo jedna, jak je&nbsp;stanovil Blount a&nbsp;jak je&nbsp;až&nbsp;dosud dodržoval, přikazovalo jasně, že&nbsp;s&nbsp;ní nikdy nesmí být sám za&nbsp;žádných okolností, jež by&nbsp;bylo možno falešně vyložit. Nadto ještě, když pak okamžitě odešel omluviv se&nbsp;jí&nbsp;zlehka a&nbsp;se smíchem, zahlédl dva muže, jak procházejí blízkou příčnou chodbou, a&nbsp;slyšel jednoho z&nbsp;nich říkat: „Jistě je&nbsp;to&nbsp;na&nbsp;druhé straně, Jime.“ Je&nbsp;docela možné, že&nbsp;v&nbsp;tom nebylo nic významného. Jakákoli dvojice mužů mohla zabočit do&nbsp;chodby, na&nbsp;jejímž konci seděla na&nbsp;balkoně dívka ve&nbsp;velmi průhledném oděvu, ale přece jen…</span></p>
          <p class="chunk" data-nb-ref-number="170" data-nb-words="212" data-nb-chars="1243"><span class="idea" data-nb-ref-number="170" id="idea170" data-nb-words="212" data-nb-chars="1243">Totéž se&nbsp;stávalo, kdykoli se&nbsp;večer procházel podél vnější, přímořské ohrady, naslouchal úderům vody o&nbsp;podezdívku chodníku a&nbsp;přemýšlel o&nbsp;noci, o&nbsp;kráse hotelu a&nbsp;ohavnosti politiky. Jestliže nehrozilo podle jeho soudu žádné nebezpečí, býval s&nbsp;Imogenou, ale nikdy se&nbsp;s&nbsp;ní nestýkal tak, aby někdo mohl říci, že&nbsp;byli spolu sami. Bullen, jeden ze&nbsp;zprostředkovatelů, který se&nbsp;po&nbsp;svém způsobu nezdál zlý člověk, vyšel si&nbsp;jednoho večera s&nbsp;paní Skeltonovou a&nbsp;s&nbsp;Imogenou, a&nbsp;když spatřil Gregoryho, navázal s&nbsp;ním rozhovor a&nbsp;pak ponechal Imogenu jeho péči. Poněvadž nechtěl v&nbsp;tomto postavení vypadat jako člověk oslovsky podezřívavý, byl Gregory důkladně znepokojen otázkou, jak si&nbsp;v&nbsp;takových případech počínat. Stále ho&nbsp;to&nbsp;k&nbsp;ní teď až&nbsp;trapně přitahovalo, a&nbsp;přece&nbsp;–. Řekl jí&nbsp;nejednou, že&nbsp;s&nbsp;ní nechce být takhle sám, a&nbsp;přece tu&nbsp;byla, a&nbsp;ona sama vždy říkala, aby s&nbsp;ní nezůstával sám, jestliže má&nbsp;proti tomu námitky, a&nbsp;přece zase tohle! Vymlouvala se&nbsp;vždycky, že&nbsp;tomu nemohla zabránit, že&nbsp;to&nbsp;je&nbsp;úplná náhoda nebo že&nbsp;oni to&nbsp;tak zařídili bez jejího vědomí. Nemůže zabránit náhodám. Když se&nbsp;jí&nbsp;tázal, proč neodejde, proč z&nbsp;toho všeho neuteče, vysvětlovala mu, že&nbsp;by&nbsp;to&nbsp;velmi ublížilo jí&nbsp;i&nbsp;paní Skeltonové a&nbsp;že on&nbsp;je&nbsp;ostatně ve&nbsp;větším bezpečí, jestliže ona je&nbsp;zde.</span></p>
          <p class="chunk" data-nb-ref-number="171" data-nb-words="35" data-nb-chars="202"><span class="idea" data-nb-ref-number="171" id="idea171" data-nb-words="35" data-nb-chars="202">„Co to&nbsp;má&nbsp;znamenat?“ zeptal se&nbsp;jí&nbsp;při této příležitosti. „Další úklady?“ Když vytušil, že&nbsp;se&nbsp;zastavila a&nbsp;trochu couvla, zastyděl se&nbsp;sám za&nbsp;sebe. „Však víte, co&nbsp;jsem vám už&nbsp;tolikrát říkal,“ dodal nevrle.</span></p>
          <p class="chunk" data-nb-ref-number="172" data-nb-words="63" data-nb-chars="370"><span class="idea" data-nb-ref-number="172" id="idea172" data-nb-words="63" data-nb-chars="370">„Nebuďte tak podezřívavý, prosím vás o&nbsp;to, Ede. Proč si&nbsp;vždycky takhle počínáte? Což se&nbsp;tu&nbsp;nemůžeme ani procházet? Nemohla jsem tomu dnes večer zabránit, opravdu jsem nemohla. Což nechápete, že&nbsp;i&nbsp;já musím trochu hrát před nimi&nbsp;– aspoň na&nbsp;čas? Co&nbsp;chcete, abych udělala&nbsp;– mám okamžitě odjet? Nemohu, to&nbsp;jsem vám řekla. Nevěříte mi? Což mi&nbsp;nemůžete aspoň trochu důvěřovat?“</span></p>
          <p class="chunk" data-nb-ref-number="173" data-nb-words="37" data-nb-chars="218"><span class="idea" data-nb-ref-number="173" id="idea173" data-nb-words="37" data-nb-chars="218">„Dobrá, pojďte,“ řekl mrzutě, velmi podrážděn vlastním jednáním. „Chytněte se&nbsp;mě&nbsp;pod paží. Kdo chce psa bít, však víte,“ a&nbsp;kráčel s&nbsp;ní způsobně, avšak pevně směrem k&nbsp;hlavní verandě, pokoušeje se&nbsp;současně být k&nbsp;ní milý.</span></p>
          <p class="chunk" data-nb-ref-number="174" data-nb-words="57" data-nb-chars="346"><span class="idea" data-nb-ref-number="174" id="idea174" data-nb-words="57" data-nb-chars="346">„Říkám vám hned, Imogeno, nemohu a&nbsp;nebudu tohle dělat. Musíte najít způsob, jak tomu zabránit. Jestli to&nbsp;neuděláte, skoncuji všechny styky s&nbsp;vámi. Říkáte, že&nbsp;chcete, aby mezi námi bylo přátelství, když už&nbsp;nic víc. Dobrá. Ale jak to&nbsp;potom chcete zařídit?“ a&nbsp;když se&nbsp;ještě chvíli takto přeli, rozešli se&nbsp;hodně rozčileni, nikoli však v&nbsp;nepřátelství.</span></p>
          <p class="chunk" data-nb-ref-number="175" data-nb-words="111" data-nb-chars="665"><span class="idea" data-nb-ref-number="175" id="idea175" data-nb-words="111" data-nb-chars="665">Nakonec však zjistil k&nbsp;své veliké nespokojenosti, že&nbsp;musí pro tohle všechno omezovat svoje procházky a&nbsp;potulky takřka právě tak, jako by&nbsp;byl ve&nbsp;vězení. Na&nbsp;konci trávníku bylo malé podloubí s&nbsp;lavičkami a&nbsp;kvetoucími popínavými rostlinami, které se&nbsp;mu&nbsp;zalíbilo hned, jakmile sem přijel; rád se&nbsp;tam chodil procházet a&nbsp;kouřit, neboť to&nbsp;bylo krásné místo, ale teď už&nbsp;tam nechodil. Věděl až&nbsp;příliš dobře, že&nbsp;by&nbsp;ho&nbsp;tam mohli zaskočit nebo že&nbsp;by&nbsp;tam mohla přijít paní Skeltonová s&nbsp;Imogenou jen proto, aby tam Imogenu nechala s&nbsp;ním, zatímco by&nbsp;patrně tři zahradníci nebo jeden ze&nbsp;zprostředkovatelů číhali nablízku jako svědci. Neubránil se&nbsp;pomyšlení, že&nbsp;je&nbsp;to&nbsp;všechno směšné.</span></p>
          <p class="chunk" data-nb-ref-number="176" data-nb-words="177" data-nb-chars="994"><span class="idea" data-nb-ref-number="176" id="idea176" data-nb-words="177" data-nb-chars="994">Spolu s&nbsp;Blountem, v&nbsp;jeho voze, vyjížděl si&nbsp;v&nbsp;Imogenině společnosti a&nbsp;někdy také za&nbsp;doprovodu paní Skeltonové&nbsp;– ale bylo všechno v&nbsp;pořádku, jestliže s&nbsp;ním byl Blount&nbsp;– na&nbsp;různá místa v&nbsp;nejbližším okolí&nbsp;– ale nikdy příliš daleko a&nbsp;oba při tom byli ozbrojeni, připraveni na&nbsp;každý případ, i&nbsp;třeba na&nbsp;rvačku, jak si&nbsp;říkali. Byla to&nbsp;věc dost nebezpečná, ale jejich dosavadní úspěch jim dával odvahu a&nbsp;mimo to&nbsp;je&nbsp;oba Imogena velmi přitahovala. Když se&nbsp;teď už&nbsp;přiznala, že&nbsp;má&nbsp;Gregoryho ráda, chovala se&nbsp;k&nbsp;němu takřka svůdně a&nbsp;byla vlídná k&nbsp;Blountovi, se&nbsp;kterým žertovala, říkala mu&nbsp;zdrobnělými jmény a&nbsp;nazývala ho&nbsp;hlídacím psem. Blount se&nbsp;stále chlubil, jak se&nbsp;mu&nbsp;spolu s&nbsp;Gregorym daří zvládnout celou tu&nbsp;záležitost. Nejednou poukázal i&nbsp;v&nbsp;její přítomnosti na&nbsp;to, že&nbsp;je&nbsp;v&nbsp;tom kus sportovního napětí nebo dramatická poutavost a&nbsp;že by&nbsp;se&nbsp;jí&nbsp;ani nepodařilo „udělat si&nbsp;z&nbsp;nich blázny“, a&nbsp;to všechno byla výborná zábava, krátící čas, i&nbsp;když jeho vlastní a&nbsp;Gregoryho život nebo aspoň dobrá pověst byly v&nbsp;sázce.</span></p>
          <p class="chunk" data-nb-ref-number="177" data-nb-words="66" data-nb-chars="381"><span class="idea" data-nb-ref-number="177" id="idea177" data-nb-words="66" data-nb-chars="381">„Jen tak dál, jen tak dál, dejte na&nbsp;mou radu,“ říkal stále Blount, kterého to&nbsp;začalo bavit. „Ať se&nbsp;do&nbsp;vás zamiluje. Přimějte ji, ať&nbsp;svědčí ve&nbsp;váš prospěch. Pokud možno ji&nbsp;přimějte, aby vám svoje přiznání dala černé na&nbsp;bílém. Kdyby pak bylo nutno toho použít, byla by&nbsp;to&nbsp;pro volební tažení veliká věc.“ Přes všechnu svou dobrosrdečnost byla to&nbsp;duše svrchovaně praktická a&nbsp;politická.</span></p>
          <p class="chunk" data-nb-ref-number="178" data-nb-words="91" data-nb-chars="505"><span class="idea" data-nb-ref-number="178" id="idea178" data-nb-words="91" data-nb-chars="505">Ale Gregory se&nbsp;necítil toho schopen. Měl ji&nbsp;příliš rád. Nikdy dosud nebyla tak povolná, nikdy mu&nbsp;nebyla tak blízká jako teď. Když s&nbsp;ní teď bývali venku, oba jí&nbsp;vyčítali účast na&nbsp;té&nbsp;věci, ptali se&nbsp;jí, zda onen druhý vůz je&nbsp;nablízku, zda dostali zahradníci za&nbsp;svoje služby řádně zaplaceno, a&nbsp;tázali se&nbsp;jí&nbsp;příležitostně, kdo je&nbsp;to&nbsp;tam za&nbsp;tím stromem nebo za&nbsp;oním domem. „Nemělo by&nbsp;smysl někam jezdit, jestli není všechno v&nbsp;pořádku,“ říkali. Všechno to&nbsp;přijímala v&nbsp;dobrém, dokonce se&nbsp;smála a&nbsp;žertovala s&nbsp;nimi.</span></p>
          <p class="chunk" data-nb-ref-number="179" data-nb-words="19" data-nb-chars="125"><span class="idea" data-nb-ref-number="179" id="idea179" data-nb-words="19" data-nb-chars="125">„Dávejte pozor! Tady přijíždí nějaký špeh,“ vykřikla někdy, když spatřila zelináře s&nbsp;povozem nebo dělníka z&nbsp;farmy s&nbsp;trakařem.</span></p>
          <p class="chunk" data-nb-ref-number="180" data-nb-words="40" data-nb-chars="205"><span class="idea" data-nb-ref-number="180" id="idea180" data-nb-words="40" data-nb-chars="205">Pro Blounta i&nbsp;Gregoryho to&nbsp;začínala být fraška, a&nbsp;přece se&nbsp;oba shodovali v&nbsp;tom, že&nbsp;to&nbsp;pro ně&nbsp;má&nbsp;kouzlo. Patrně tím už&nbsp;unavují ty, kdo vsadili na&nbsp;její úspěch, a&nbsp;oni už&nbsp;brzy všeho nechají. Aspoň tak doufali.</span></p>
          <p class="chunk" data-nb-ref-number="181" data-nb-words="204" data-nb-chars="1190"><span class="idea" data-nb-ref-number="181" id="idea181" data-nb-words="204" data-nb-chars="1190">Ale právě v&nbsp;době, kdy již dospívali k&nbsp;závěru, že&nbsp;možná ty&nbsp;úklady nejsou ani tak zlé a&nbsp;že už&nbsp;to&nbsp;patrně všechno skončilo, a&nbsp;kdy Gregoryho manželka psala, že&nbsp;se&nbsp;už&nbsp;brzy bude moci vrátit, právě tehdy se&nbsp;stala neočekávaná událost. Blount, Gregory a&nbsp;Imogena se&nbsp;vraceli z&nbsp;kratší vyjížďky, jež následovala po&nbsp;delším výletu z&nbsp;předešlého dne, a&nbsp;podle své zásady vyvarovat se&nbsp;veškeré pravidelnosti, kterou by&nbsp;nepřítel mohl prohlédnout jako něco, co&nbsp;lze očekávat a&nbsp;tedy toho i&nbsp;využít, minul Blount hlavní vchod a&nbsp;zajel až&nbsp;k&nbsp;postranní pěšině, jež vedla ke&nbsp;krytému postrannímu vchodu a&nbsp;byla po&nbsp;obou stranách vroubena vysokým zimostrázovým plotem a&nbsp;pečlivě ošetřovanými piniemi. Jednajíce také přesně podle toho, na&nbsp;čem se&nbsp;dohodli, doprovázeli oba současně Imogenu ke&nbsp;dveřím, když Blount napřed zamkl vůz, aby s&nbsp;ním v&nbsp;jeho nepřítomnosti nikdo nemohl odjet. Na&nbsp;schodech k&nbsp;tomuto postrannímu vchodu ještě chvíli hovořili, žertovali s&nbsp;Imogenou o&nbsp;tom, že&nbsp;uplynul opět jeden večer bez nebezpečí a&nbsp;jak je&nbsp;to&nbsp;od&nbsp;nich nehezké takhle pozdě se&nbsp;vracet a&nbsp;nutit tím zahradníky, aby tady chodili venku a&nbsp;číhali, když tu&nbsp;Imogena pravila, že&nbsp;je&nbsp;unavena a&nbsp;že již půjde. Smála se&nbsp;jim za&nbsp;to, jak lehce se&nbsp;mění jejich nálada.</span></p>
          <p class="chunk" data-nb-ref-number="182" data-nb-words="29" data-nb-chars="150"><span class="idea" data-nb-ref-number="182" id="idea182" data-nb-words="29" data-nb-chars="150">„Vy si&nbsp;oba o&nbsp;sobě myslíte, jak jste chytří,“ usmála se&nbsp;trochu unaveně. „Patřilo by&nbsp;vám, kdyby se&nbsp;vám oběma teď někdy něco stalo&nbsp;– víte toho už&nbsp;tolik.“</span></p>
          <p class="chunk" data-nb-ref-number="183" data-nb-words="24" data-nb-chars="151"><span class="idea" data-nb-ref-number="183" id="idea183" data-nb-words="24" data-nb-chars="151">„Opravdu?“ zasmál se&nbsp;Blount. „Tak žádné konference dlouho do&nbsp;noci o&nbsp;takových věcech! Přišla byste tím o&nbsp;spánek před půlnocí, který tolik svědčí kráse.“</span></p>
          <p class="chunk" data-nb-ref-number="184" data-nb-words="20" data-nb-chars="113"><span class="idea" data-nb-ref-number="184" id="idea184" data-nb-words="20" data-nb-chars="113">A&nbsp;Gregory k&nbsp;tomu dodal: „Skutečně, Imogeno, když vás čeká každý den taková těžká práce, měla byste si&nbsp;dát pozor.“</span></p>
          <p class="chunk" data-nb-ref-number="185" data-nb-words="11" data-nb-chars="56"><span class="idea" data-nb-ref-number="185" id="idea185" data-nb-words="11" data-nb-chars="56">„Ach, mlčte už&nbsp;a&nbsp;jděte,“ smála se&nbsp;a&nbsp;odcházela ke&nbsp;dveřím.</span></p>
          <p class="chunk" data-nb-ref-number="186" data-nb-words="16" data-nb-chars="92"><span class="idea" data-nb-ref-number="186" id="idea186" data-nb-words="16" data-nb-chars="92">Neušli však ani padesát kroků po&nbsp;postranní temné pěšině, když tu&nbsp;bez dechu přiběhla za&nbsp;nimi.</span></p>
          <p class="chunk" data-nb-ref-number="187" data-nb-words="65" data-nb-chars="373"><span class="idea" data-nb-ref-number="187" id="idea187" data-nb-words="65" data-nb-chars="373">„Okamžik, prosím vás!“ zavolala sladce, když se&nbsp;k&nbsp;nim přiblížila a&nbsp;když se, zaslechnuvše kroky, oba zastavili a&nbsp;obrátili se. „Je mi&nbsp;tak líto, že&nbsp;vás obtěžuji, ale někdo postranní dveře zamkl a&nbsp;já je&nbsp;nemohu otevřít ani se&nbsp;nemohu nikoho dovolat. Nešel by&nbsp;mi&nbsp;jeden z&nbsp;vás pomoci?“ Když se&nbsp;obrátili oba, dodala: „Ach tak, zapomněla jsem. Vždyť vy&nbsp;vždycky všechno děláte v&nbsp;páru.“</span></p>
          <p class="chunk" data-nb-ref-number="188" data-nb-words="19" data-nb-chars="105"><span class="idea" data-nb-ref-number="188" id="idea188" data-nb-words="19" data-nb-chars="105">Blount se&nbsp;zasmál. I&nbsp;Gregory se&nbsp;usmál. Nemohli ani jinak. Bývalo to&nbsp;někdy tak směšné&nbsp;– jako například teď.</span></p>
          <p class="chunk" data-nb-ref-number="189" data-nb-words="25" data-nb-chars="135"><span class="idea" data-nb-ref-number="189" id="idea189" data-nb-words="25" data-nb-chars="135">„Vždyť se&nbsp;také může stát,“ řekl na&nbsp;to&nbsp;žertem Gregory, „že budou dveře tak pevně zavřeny, že&nbsp;bude třeba, abychom se&nbsp;do&nbsp;nich opřeli oba.“</span></p>
          <p class="chunk" data-nb-ref-number="190" data-nb-words="42" data-nb-chars="245"><span class="idea" data-nb-ref-number="190" id="idea190" data-nb-words="42" data-nb-chars="245">Když viděl, že&nbsp;se&nbsp;Blount opravdu chystá jít také, rozmyslil si&nbsp;to. „Půjdu jí&nbsp;otevřít. Tentokrát se&nbsp;neobtěžujte. Musím už&nbsp;ostatně jít také dovnitř,“ dodal. Napadlo ho, že&nbsp;by&nbsp;vlastně chtěl být na&nbsp;chviličku s&nbsp;Imogenou sám&nbsp;– jen na&nbsp;několik okamžiků.</span></p>
          <p class="chunk" data-nb-ref-number="191" data-nb-words="99" data-nb-chars="570"><span class="idea" data-nb-ref-number="191" id="idea191" data-nb-words="99" data-nb-chars="570">Blount odešel, když na&nbsp;něj napřed varovně pohlédl a&nbsp;když jim popřál dobrou noc. Za&nbsp;celou dobu, co&nbsp;tu&nbsp;byli spolu, nic takového neudělali, ale tentokrát jim připadalo všechno v&nbsp;pořádku. Gregory nikdy neměl takový pocit sblížení s&nbsp;Imogenou jako dnes večer. Připadala mu&nbsp;tak vřelá, rozesmátá, radostná. Noc byla horká, ale příjemná. Smáli se&nbsp;a&nbsp;žertovali o&nbsp;nejmalichernějších věcech a&nbsp;cítil teď, že&nbsp;by&nbsp;s&nbsp;ní chtěl ještě chvíli být. Stala se&nbsp;do&nbsp;jisté míry částí jeho života, aspoň mu&nbsp;to&nbsp;tak připadalo, a&nbsp;byla to&nbsp;obveselující družka. Vzal její ruku a&nbsp;vložil si&nbsp;ji&nbsp;pod svou paži.</span></p>
          <p class="chunk" data-nb-ref-number="192" data-nb-words="28" data-nb-chars="158"><span class="idea" data-nb-ref-number="192" id="idea192" data-nb-words="28" data-nb-chars="158">„Tam v&nbsp;Berkeley to&nbsp;bylo hezké,“ řekl a&nbsp;myslil tím onen hostinec, odkud právě přijeli. „Krásné okolí&nbsp;– a&nbsp;ta hudba! Bylo to&nbsp;rozkošné, viďte?“ Tančili tam spolu.</span></p>
          <p class="chunk" data-nb-ref-number="193" data-nb-words="67" data-nb-chars="401"><span class="idea" data-nb-ref-number="193" id="idea193" data-nb-words="67" data-nb-chars="401">„Ach ano,“ povzdechla si, „léto už&nbsp;brzy skončí a&nbsp;pak se&nbsp;budu muset asi vrátit. Chtěla bych, aby nikdy neskončilo. Chtěla bych navždycky zůstat tady, právě takhle, abyste tu&nbsp;byl i&nbsp;vy.“ Zastavila se, vzhlédla k&nbsp;vrcholkům stromů, zhluboka se&nbsp;nadechla a&nbsp;rozpřáhla ruce. „Podívejte se&nbsp;na&nbsp;ty&nbsp;světlušky,“ řekla pak, „jak jsou krásné!“ Opět se&nbsp;ho&nbsp;chytla pod paží a&nbsp;pozorovala míhající se&nbsp;světlušky pod stromy.</span></p>
          <p class="chunk" data-nb-ref-number="194" data-nb-words="18" data-nb-chars="103"><span class="idea" data-nb-ref-number="194" id="idea194" data-nb-words="18" data-nb-chars="103">„Proč bychom si&nbsp;tu&nbsp;na&nbsp;chvíli nesedli?“ navrhl jí, když se&nbsp;blížili ke&nbsp;schodišti. „Ještě není tak pozdě.“</span></p>
          <p class="chunk" data-nb-ref-number="195" data-nb-words="6" data-nb-chars="43"><span class="idea" data-nb-ref-number="195" id="idea195" data-nb-words="6" data-nb-chars="43">„Myslíte to&nbsp;doopravdy?“ zeptala se&nbsp;hřejivě.</span></p>
          <p class="chunk" data-nb-ref-number="196" data-nb-words="22" data-nb-chars="136"><span class="idea" data-nb-ref-number="196" id="idea196" data-nb-words="22" data-nb-chars="136">„Začínám být už&nbsp;opravdu pošetilý, pokud jde o&nbsp;důvěru ve&nbsp;vás. Není to&nbsp;hlupáctví? Ano, jsem dokonce ochoten riskovat čtvrthodinku s&nbsp;vámi.“</span></p>
          <p class="chunk" data-nb-ref-number="197" data-nb-words="49" data-nb-chars="286"><span class="idea" data-nb-ref-number="197" id="idea197" data-nb-words="49" data-nb-chars="286">„Byla bych ráda, kdybyste vy&nbsp;dva už&nbsp;přestali s&nbsp;tím žertováním,“ pravila. „Byla bych ráda, kdybyste se&nbsp;mi&nbsp;už&nbsp;naučil důvěřovat a&nbsp;kdybyste aspoň občas nechal Blounta stranou, když jsem přece už&nbsp;tak často řekla, že&nbsp;nechci udělat nic, co&nbsp;by&nbsp;vám ublížilo, aniž bych vám to&nbsp;napřed prozradila.“</span></p>
          <p class="chunk" data-nb-ref-number="198" data-nb-words="20" data-nb-chars="106"><span class="idea" data-nb-ref-number="198" id="idea198" data-nb-words="20" data-nb-chars="106">Gregory se&nbsp;na&nbsp;ni&nbsp;podíval s&nbsp;uspokojením. Byl dojat a&nbsp;bylo mu&nbsp;jí&nbsp;trochu líto; víc lítosti pocítil nad sebou.</span></p>
          <p class="chunk" data-nb-ref-number="199" data-nb-words="58" data-nb-chars="317"><span class="idea" data-nb-ref-number="199" id="idea199" data-nb-words="58" data-nb-chars="317">Uvědomoval si, že&nbsp;proti vlastní vůli, přes to, že&nbsp;měl ženu a&nbsp;dítě, šel cestou, na&nbsp;kterou se&nbsp;neměl vydávat, a&nbsp;to s&nbsp;bytostí, kterou při dobrém svědomí nemohl ctít a&nbsp;které si&nbsp;nemohl vážit. Jak dobře věděl, nebylo možno teď ani kdykoli jindy očekávat, že&nbsp;se&nbsp;jim dvěma otevírá nějaká budoucnost. A&nbsp;přece tu&nbsp;s&nbsp;ní setrvával.</span></p>
          <p class="chunk" data-nb-ref-number="200" data-nb-words="25" data-nb-chars="143"><span class="idea" data-nb-ref-number="200" id="idea200" data-nb-words="25" data-nb-chars="143">„Tak tedy jsme tu&nbsp;konečně spolu sami,“ řekl. „Můžete teď se&nbsp;mnou udělat, čeho jste nejhoršího schopna, a&nbsp;nebude tady nikdo, kdo by&nbsp;mě&nbsp;chránil.“</span></p>
          <p class="chunk" data-nb-ref-number="201" data-nb-words="79" data-nb-chars="431"><span class="idea" data-nb-ref-number="201" id="idea201" data-nb-words="79" data-nb-chars="431">„Patřilo by&nbsp;vám to, pane Vševěde. Kdybych to&nbsp;byla navrhla já, abychom si&nbsp;tu&nbsp;na&nbsp;chvíli sedli, byl byste si&nbsp;hned myslil, že&nbsp;je&nbsp;tu&nbsp;za&nbsp;stromy plno špehů. Ani se&nbsp;to&nbsp;slovy nedá popsat, jak směšně si&nbsp;počínáte. Ale budete mi&nbsp;muset dovolit, abych si&nbsp;došla nahoru vyměnit boty. Hrozně mě&nbsp;celou dobu tlačily a&nbsp;už to&nbsp;ani okamžik nesnesu. Chcete-li, pojďte nahoru na&nbsp;ten balkon, nebo se&nbsp;vrátím potom sem. Za&nbsp;minutku jsem zpátky. Nevadí vám to?“</span></p>
          <p class="chunk" data-nb-ref-number="202" data-nb-words="56" data-nb-chars="316"><span class="idea" data-nb-ref-number="202" id="idea202" data-nb-words="56" data-nb-chars="316">„Vůbec ne,“ řekl a&nbsp;pomyslil si, že&nbsp;bude lépe zůstat tady, neboť balkon je&nbsp;místo příliš uzavřené, aby tam oni dva mohli spolu prodlévat. „Samozřejmě, že&nbsp;ne. Běžte. Ale byl bych raději, kdybyste se&nbsp;vrátila sem. Chci si&nbsp;ostatně zakouřit,“ a&nbsp;vytáhl doutník a&nbsp;chystal se&nbsp;udělat si&nbsp;pohodlí do&nbsp;té&nbsp;doby, než ona zase přijde.</span></p>
          <p class="chunk" data-nb-ref-number="203" data-nb-words="12" data-nb-chars="72"><span class="idea" data-nb-ref-number="203" id="idea203" data-nb-words="12" data-nb-chars="72">„Ale budete mi&nbsp;muset otevřít ty&nbsp;dveře,“ pravila. „Zapomněla jsem na&nbsp;to.“</span></p>
          <p class="chunk" data-nb-ref-number="204" data-nb-words="4" data-nb-chars="23"><span class="idea" data-nb-ref-number="204" id="idea204" data-nb-words="4" data-nb-chars="23">„Ach ano, máte pravdu.“</span></p>
          <p class="chunk" data-nb-ref-number="205" data-nb-words="31" data-nb-chars="183"><span class="idea" data-nb-ref-number="205" id="idea205" data-nb-words="31" data-nb-chars="183">Přistoupil ke&nbsp;dveřím, podíval se&nbsp;nejdříve po&nbsp;velikém klíči, který v&nbsp;tuto večerní hodinu obvykle visel po&nbsp;jedné jejich straně, ale když jej nespatřil, pohlédl na&nbsp;zámek. Klíč byl v&nbsp;něm.</span></p>
          <p class="chunk" data-nb-ref-number="206" data-nb-words="9" data-nb-chars="65"><span class="idea" data-nb-ref-number="206" id="idea206" data-nb-words="9" data-nb-chars="65">„Zkoušela jsem to&nbsp;předtím. Zastrčila jsem jej tam,“ vysvětlovala.</span></p>
          <p class="chunk" data-nb-ref-number="207" data-nb-words="22" data-nb-chars="109"><span class="idea" data-nb-ref-number="207" id="idea207" data-nb-words="22" data-nb-chars="109">Uchopil klíč a&nbsp;k&nbsp;jeho překvapení bylo jím možno bez námahy otočit. To&nbsp;ho&nbsp;přimělo k&nbsp;tomu, aby se&nbsp;na&nbsp;ni&nbsp;ohlédl.</span></p>
          <p class="chunk" data-nb-ref-number="208" data-nb-words="8" data-nb-chars="51"><span class="idea" data-nb-ref-number="208" id="idea208" data-nb-words="8" data-nb-chars="51">„Říkala jste, myslím, že&nbsp;to&nbsp;nelze otevřít,“ pravil.</span></p>
          <p class="chunk" data-nb-ref-number="209" data-nb-words="38" data-nb-chars="216"><span class="idea" data-nb-ref-number="209" id="idea209" data-nb-words="38" data-nb-chars="216">„Opravdu to&nbsp;nešlo otevřít. Nevím, čím to&nbsp;je, že&nbsp;to&nbsp;teď jde, ale předtím to&nbsp;nešlo. Patrně tudy někdo prošel. Ale běžím už&nbsp;nahoru a&nbsp;jsem hned zpátky.“ Odspěchala po&nbsp;širokém schodišti, jež vedlo vzhůru od&nbsp;tohoto vchodu.</span></p>
          <p class="chunk" data-nb-ref-number="210" data-nb-words="124" data-nb-chars="686"><span class="idea" data-nb-ref-number="210" id="idea210" data-nb-words="124" data-nb-chars="686">Gregory se&nbsp;vrátil k&nbsp;židli pobaven, ale na&nbsp;celé věci mu&nbsp;nepřipadlo nic podivného nebo nesprávného. Opravdu to&nbsp;tak mohlo být, jak říkala. Dveře se&nbsp;mohou někdy vzpříčit a&nbsp;je možné, že&nbsp;již tamtudy někdo šel a&nbsp;podařilo se&nbsp;mu&nbsp;je&nbsp;otevřít. Proč by&nbsp;měl stále mít nějaké pochybnosti. Snad je&nbsp;opravdu do&nbsp;něho zamilována, jak naznačuje, nebo hodně poblázněna, a&nbsp;nedopustila by, aby mu&nbsp;kdokoli skrze ni&nbsp;ublížil. Skutečně to&nbsp;tak vypadá. A&nbsp;opakoval si&nbsp;stále, že&nbsp;je&nbsp;teď jiná, než si&nbsp;původně myslil a&nbsp;než jaká původně byla, že&nbsp;se&nbsp;zapletla do&nbsp;svých citů a&nbsp;on ji&nbsp;nutí jednat jinak, než jak původně zamýšlela. Což by&nbsp;z&nbsp;toho něco nevzešlo, kdyby už&nbsp;nežil v&nbsp;takovém šťastném manželství? Tak se&nbsp;v&nbsp;duchu tázal.</span></p>
          <p class="chunk" data-nb-ref-number="211" data-nb-words="151" data-nb-chars="915"><span class="idea" data-nb-ref-number="211" id="idea211" data-nb-words="151" data-nb-chars="915">Temně zelená stěna stromů v&nbsp;pozadí místa, na&nbsp;němž seděl, žluté světlo, dopadající sem z&nbsp;kulaté lampy, zdobící uvnitř strop chodby, světlušky a&nbsp;vrzající cvrčci, to&nbsp;všechno ho&nbsp;konejšilo a&nbsp;krátilo mu&nbsp;čekání. Začínal si&nbsp;teď myslit, že&nbsp;konec konců není politika tak špatné zaměstnání, alespoň její cíle že&nbsp;nejsou tak špatné, a&nbsp;není vlastně ani zlé vykonávat tuto práci. Dostával za&nbsp;ni&nbsp;až&nbsp;dosud slušný plat a&nbsp;nashromáždil při ní&nbsp;skvělý materiál pro některé z&nbsp;novin a&nbsp;pro politické organizace&nbsp;– nejlepší věci z&nbsp;toho přijdou na&nbsp;řadu až&nbsp;naposled&nbsp;–, život byl při této práci zajímavější než za&nbsp;starých novinářských dní, a&nbsp;jestliže si&nbsp;odmyslel to, co&nbsp;se&nbsp;dálo v&nbsp;posledních několika týdnech, vypadala budoucnost velmi slibně. Brzy bude moci zasadit nynější správě města smrtelnou ránu. Tím by&nbsp;mohl dosáhnout velmi vysokého postavení. Nedal se&nbsp;tak snadno zneškodnit, jak doufali, a&nbsp;tato velmi půvabná dívka se&nbsp;do&nbsp;něho zamilovala.</span></p>
          <p class="chunk" data-nb-ref-number="212" data-nb-words="228" data-nb-chars="1285"><span class="idea" data-nb-ref-number="212" id="idea212" data-nb-words="228" data-nb-chars="1285">Chvíli hleděl na&nbsp;tmavě zelenou pěšinu, po&nbsp;které přišli, a&nbsp;pak v&nbsp;lenivém zamyšlení zvedl oči ke&nbsp;skupině hvězd, jež se&nbsp;ukazovaly nad vrcholky stromů. Náhle&nbsp;– bylo to&nbsp;vlastně tak náhlé?&nbsp;– jako by&nbsp;to&nbsp;bylo jen nějaké našeptávání, nějaká představa&nbsp;– začal si&nbsp;uvědomovat nějaký zvuk, a&nbsp;když pozorněji naslouchal, vypadalo to&nbsp;jako lehké kročeje v&nbsp;zahradě za&nbsp;živým plotem. Bylo to&nbsp;tak tiché, pouhé zašustění trávy nebo nějaké větvičky. Nastražil sluch, napjaly se&nbsp;v&nbsp;něm v&nbsp;témž okamžiku všechny svaly a&nbsp;všecek se&nbsp;napřímil, nikoli snad proto, že&nbsp;by&nbsp;očekával něco strašného, ale přece jen&nbsp;– chystali zase už&nbsp;ty&nbsp;staré úklady? Zase už&nbsp;to&nbsp;byli ti&nbsp;podivuhodní zahradníci? Což toho nikdy nenechají? Vzal doutník z&nbsp;úst, zastavil houpací židli, v&nbsp;níž se&nbsp;maličko pohyboval dopředu a&nbsp;dozadu, a&nbsp;rozhodl se&nbsp;vůbec se&nbsp;nehýbat, nepohnout ani rukama, neboť jinak jej dva sloupy, z&nbsp;nichž jeden stál po&nbsp;jeho levici, zcela skrývaly před výhledem z&nbsp;okolního křoví. V&nbsp;tomto postavení sám mohl vyhlížet, ale vidět ho&nbsp;nebylo. Vědí, že&nbsp;je&nbsp;tady? Jak to&nbsp;zjistili? Má&nbsp;v&nbsp;tom prsty ona? Rozhodl se&nbsp;pak, že&nbsp;vstane a&nbsp;odejde, ale hned v&nbsp;příštím okamžiku si&nbsp;řekl, že&nbsp;bude lépe počkat ještě chvilku a&nbsp;podívat se, co&nbsp;se&nbsp;bude dít. Kdyby odešel a&nbsp;ona se&nbsp;pak vrátila a&nbsp;nenašla ho&nbsp;tady&nbsp;– což se&nbsp;opravdu zase chystali k&nbsp;nějakému úskoku?</span></p>
          <p class="chunk" data-nb-ref-number="213" data-nb-words="220" data-nb-chars="1222"><span class="idea" data-nb-ref-number="213" id="idea213" data-nb-words="220" data-nb-chars="1222">Zatímco takto rychle uvažoval, ze&nbsp;všech sil napínal sluch. Na&nbsp;druhé straně živého plotu poněkud vlevo od&nbsp;něho blížily se&nbsp;nepochybně lehké kročeje, dokonce kročeje dvou lidí, neboť jakmile se&nbsp;jedny velmi blízko u&nbsp;něho zastavily, bylo slyšet, jak se&nbsp;z&nbsp;téhož směru blíží druhé, a&nbsp;obojí byly tak tiché a&nbsp;jemné jako kočičí plížení&nbsp;– jak dobře věděl, mohli to&nbsp;být špehové, lovci lidí, dokonce vrahové. Bylo to&nbsp;tak ohromující, toto číhání a&nbsp;plížení, bylo v&nbsp;tom něco tak bezohledného a&nbsp;krutého, že&nbsp;se&nbsp;mu&nbsp;z&nbsp;toho dělalo zle. Přece jen snad měl říci Blountovi, aby tu&nbsp;zůstal s&nbsp;ním&nbsp;– neměl tady takto setrvávat. Když mu&nbsp;po&nbsp;zádech nahoru dolů přebíhalo mrazení, chtěl již vstát a&nbsp;odejít, ale tu&nbsp;zaslechl ze&nbsp;schodiště kroky a&nbsp;domníval se, že&nbsp;je&nbsp;to&nbsp;Imogena. Vrací se&nbsp;tedy přece jen, jak slíbila. Nemá v&nbsp;tom prsty, jak se&nbsp;obával&nbsp;– nebo přece jen má? Kdo to&nbsp;může vědět? Ale bylo by&nbsp;pošetilé teď odejít. Pochopila by, že&nbsp;ji&nbsp;zase podezříval, a&nbsp;to období mezi nimi jaksi už&nbsp;pominulo. Nejednou mu&nbsp;již slíbila, že&nbsp;ho&nbsp;proti těm ostatním bude chránit právě tak jako i&nbsp;sebe. V&nbsp;každém případě jí&nbsp;může říci o&nbsp;těch lidech, kteří zatím přišli, a&nbsp;pak odejít. Poví jí, že&nbsp;se&nbsp;zase potulují kolem jako obvykle, stále připraveni využít jeho dobromyslnosti.</span></p>
          <p class="chunk" data-nb-ref-number="214" data-nb-words="160" data-nb-chars="902"><span class="idea" data-nb-ref-number="214" id="idea214" data-nb-words="160" data-nb-chars="902">Když však potom její kroky dospěly pod schodiště a&nbsp;nebylo je&nbsp;už&nbsp;slyšet, nevyšla ven. Místo toho se&nbsp;jen rozsvítilo světlo vedle dveří, dosud v&nbsp;tuto hodinu zhasnuté, a&nbsp;když se&nbsp;ohlédl, spatřil, nebo se&nbsp;domníval, že&nbsp;viděl její stín na&nbsp;protější pravé straně. Něco tam dělala&nbsp;– co&nbsp;asi? Pod oním světlem bylo zrcadlo. Snad se&nbsp;chtěla ještě trochu přičesat. Oblékla se&nbsp;patrně trochu jinak, když se&nbsp;takto s&nbsp;ním měla sejít. Čekal. Ale nepřicházela. Pak se&nbsp;ho&nbsp;náhle zmocnilo tušení, že&nbsp;se&nbsp;děje nějaká podlost, jakýsi plíživý pocit, že&nbsp;bude podveden a&nbsp;zničen. V&nbsp;napjatých nervech ucítil vzrušující strach, který jako by&nbsp;mu&nbsp;sděloval přímo ve&nbsp;slovech: Pohni se! Spěchej! Prchni! Už&nbsp;ani okamžik nebyl schopen sedět, a&nbsp;jako by&nbsp;ho&nbsp;něco mocně nutkalo, vyskočil a&nbsp;několika kroky byl u&nbsp;dveří právě ve&nbsp;chvíli, kdy mu&nbsp;připadlo, že&nbsp;venku ve&nbsp;tmě slyšel další pohyby, a&nbsp;dokonce i&nbsp;šeptání. Co&nbsp;to&nbsp;bylo? Kdo to&nbsp;byl? Teď se&nbsp;to&nbsp;doví!</span></p>
          <p class="chunk" data-nb-ref-number="215" data-nb-words="156" data-nb-chars="908"><span class="idea" data-nb-ref-number="215" id="idea215" data-nb-words="156" data-nb-chars="908">Ohlédl se&nbsp;uvnitř po&nbsp;ní&nbsp;a&nbsp;vskutku tu&nbsp;stála, ale jak změněna! Než odešla nahoru, měla na&nbsp;sobě lehké letní šaty, velmi krásné a&nbsp;vhodné pro vycházku, ale teď tu&nbsp;stála oblečena v&nbsp;jemných, přiléhavých domácích šatech, jaké by&nbsp;nikdy nebylo možno nosit mimo hotel. A&nbsp;nebyla také upravena se&nbsp;svou obvyklou péčí, nýbrž naopak všechno na&nbsp;ní&nbsp;bylo v&nbsp;nepořádku, jako by&nbsp;snad právě byla vyšla z&nbsp;nějaké vzrušující a&nbsp;nešťastné hádky. Límeček měla trochu natržen a&nbsp;rozevřen, jeden rukáv byl u&nbsp;ramene a&nbsp;u&nbsp;zápěstí rozpárán, sukni, jež sama byla natržena tak, že&nbsp;to&nbsp;tvořilo rozparek až&nbsp;nad koleno, měla nepořádně navlečenu. Tvář měla napudrovánu do&nbsp;smrtelné bledosti nebo snad byla skutečně tak plna strachu a&nbsp;zoufalství a&nbsp;vlasy měla rozcuchány, jako by&nbsp;je&nbsp;byla střásla k&nbsp;jedné straně. Celý její zjev vyvolával dojem, jako by&nbsp;ji&nbsp;byl někdo násilnicky přepadl a&nbsp;jako by&nbsp;byla ze&nbsp;zápasu vyšla s&nbsp;potrhaným šatstvem a&nbsp;duševně otřesena.</span></p>
          <p class="chunk" data-nb-ref-number="216" data-nb-words="157" data-nb-chars="938"><span class="idea" data-nb-ref-number="216" id="idea216" data-nb-words="157" data-nb-chars="938">Jakkoli zběžně na&nbsp;ni&nbsp;pohlédl, užasl Gregory nad její proměnou. Tak ho&nbsp;to&nbsp;ohromilo, že&nbsp;nebyl schopen slova, ale blesklo mu&nbsp;hlavou, pochopil, co&nbsp;to&nbsp;všechno znamená. První jeho myšlenka byla uprchnout, dostat se&nbsp;z&nbsp;blízkosti tohoto zjevu, aby ho&nbsp;zde někdo nespatřil a&nbsp;nepřistihl. Jediným skokem byl pryč a&nbsp;rozběhl se&nbsp;vzhůru přes tři schody naráz, aniž se&nbsp;již ohlížel, když napřed dole vrhl do&nbsp;jejích zpola poděšených zraků užaslý, hněvivý a&nbsp;polekaný pohled. Nezastavil se, dokud nebyl u&nbsp;svých dveří, jimiž doslova skočil dovnitř a&nbsp;za kterými se&nbsp;okamžitě zamkl. Jakmile byl uvnitř, zastavil se&nbsp;všecek bledý a&nbsp;rozechvěn a&nbsp;naslouchal, zda něco neuslyší, nějaký zvuk, který by&nbsp;svědčil, že&nbsp;je&nbsp;pronásledován, když však nic neslyšel, přistoupil k&nbsp;zrcadlu a&nbsp;poškleboval se&nbsp;sám na&nbsp;sebe za&nbsp;to, že&nbsp;byl takový pošetilec a&nbsp;dal se&nbsp;tak snadno obelstít, že&nbsp;se&nbsp;dal lapit při vší své opatrnosti a&nbsp;po všech těch chytrácky chlubivých řečech. Bože, vzdychl. Bože!</span></p>
          <p class="chunk" data-nb-ref-number="217" data-nb-words="78" data-nb-chars="449"><span class="idea" data-nb-ref-number="217" id="idea217" data-nb-words="78" data-nb-chars="449">A&nbsp;po všech jejích prohlášeních a&nbsp;slibech stalo se&nbsp;to&nbsp;právě dnes večer, myslil si. Jaké je&nbsp;to&nbsp;odhalení nespolehlivosti a&nbsp;podlosti lidské povahy! Po&nbsp;celou tu&nbsp;dobu mu&nbsp;tedy lhala, vodila ho&nbsp;za&nbsp;nos přes všechnu jeho takřka chvástavou opatrnost a&nbsp;podezřívavost a&nbsp;dnes večer, na&nbsp;samém konci sezóny, se&nbsp;jí&nbsp;div nepodařilo chytit ho&nbsp;do&nbsp;pasti! Tilneye nebylo tedy možno tak snadno klamat. Jeho lidé mu&nbsp;sloužili s&nbsp;větší věrností a&nbsp;lstivostí, než ho&nbsp;kdy napadlo.</span></p>
          <p class="chunk" data-nb-ref-number="218" data-nb-words="81" data-nb-chars="423"><span class="idea" data-nb-ref-number="218" id="idea218" data-nb-words="81" data-nb-chars="423">Když teď již ví, jaká vlastně je, co&nbsp;jí&nbsp;řekne, jestliže se&nbsp;s&nbsp;ní vůbec ještě uvidí? Ona se&nbsp;mu&nbsp;prostě vysměje, bude si&nbsp;o&nbsp;něm myslit, že&nbsp;je&nbsp;hlupák, i&nbsp;když se&nbsp;mu&nbsp;podařilo uprchnout. Bude se&nbsp;s&nbsp;ní vůbec chtít setkat? Nikdy, pomyslil si. Když si&nbsp;však člověk pomyslí, že&nbsp;dívka tak mladá, jemná, na&nbsp;pohled něžná může být tak bezohledná, tak ďábelsky vychytralá a&nbsp;krutá! Bylo v&nbsp;ní víc prohnanosti, než kolik v&nbsp;ní on&nbsp;i&nbsp;Blount hledali.</span></p>
          <p class="chunk" data-nb-ref-number="219" data-nb-words="16" data-nb-chars="89"><span class="idea" data-nb-ref-number="219" id="idea219" data-nb-words="16" data-nb-chars="89">Když přistrčil stůl a&nbsp;židle ke&nbsp;dveřím, zavolal Blounta, aby k&nbsp;němu přišel, usedl a&nbsp;čekal.</span></p>
          <p class="chunk" data-nb-ref-number="220" data-nb-words="45" data-nb-chars="247"><span class="idea" data-nb-ref-number="220" id="idea220" data-nb-words="45" data-nb-chars="247">Jak to&nbsp;nyní viděl, chtěla s&nbsp;ním sehrát násilné přepadení, při němž by&nbsp;byl obviněn jako zločinec, a&nbsp;jestliže by&nbsp;měli dost svědků, těžko by&nbsp;dokazoval pravdu. Vždyť opravdu s&nbsp;ní spolu s&nbsp;Blountem hodně pobýval, i&nbsp;když si&nbsp;již říkal, že&nbsp;to&nbsp;nebude dělat.</span></p>
          <p class="chunk" data-nb-ref-number="221" data-nb-words="157" data-nb-chars="871"><span class="idea" data-nb-ref-number="221" id="idea221" data-nb-words="157" data-nb-chars="871">Svědky tam měla blízko něho ve&nbsp;tmě. I&nbsp;když by&nbsp;patrně dokázal svou dřívější bezúhonnost, věřila by&nbsp;mu&nbsp;porota nebo veřejnost, když se&nbsp;uváží, jak dlouho si&nbsp;pohrával s&nbsp;ní i&nbsp;s&nbsp;celou nebezpečnou situací? Stačil ještě okamžik a&nbsp;byla by&nbsp;vykřikla, že&nbsp;ji&nbsp;znásilňuje, a&nbsp;byla by&nbsp;tím zburcovala celý hotel. Její tajní přátelé by&nbsp;byli přiběhli a&nbsp;ztloukli ho. Kdo ví&nbsp;– byli by&nbsp;ho&nbsp;možná i&nbsp;zabili! A&nbsp;jejich omluvou by&nbsp;bylo, že&nbsp;spravedlnost byla na&nbsp;jejich straně. Nepochybně by&nbsp;mohla spolu se&nbsp;svými přáteli přivést celé mračno svědků. Ale nevykřikla&nbsp;– to&nbsp;na&nbsp;tom bylo podivné, že&nbsp;nevykřikla, i&nbsp;když na&nbsp;to&nbsp;měla dost času (a&nbsp;vskutku měla), i&nbsp;když to&nbsp;od&nbsp;ní&nbsp;bylo očekáváno, i&nbsp;když od&nbsp;ní&nbsp;bylo žádáno, aby vykřikla! Proč to&nbsp;neudělala? Co&nbsp;jí&nbsp;v&nbsp;tom zabránilo? V&nbsp;jeho mysli se&nbsp;začala zakořeňovat podivná a&nbsp;znepokojivá omlouvající myšlenka, ale v&nbsp;témž okamžiku se&nbsp;ze&nbsp;všech sil pokoušel ji&nbsp;zneškodnit.</span></p>
          <p class="chunk" data-nb-ref-number="222" data-nb-words="109" data-nb-chars="581"><span class="idea" data-nb-ref-number="222" id="idea222" data-nb-words="109" data-nb-chars="581">„Ne, ne! Už&nbsp;toho mám dost,“ říkal si. „Chtěla mě&nbsp;zkompromitovat, a&nbsp;to je&nbsp;všechno. A&nbsp;jakým způsobem. Je&nbsp;to&nbsp;hrozné. Ne, tím je&nbsp;všemu konec. Zcela určitě odtud zítra odjedu, pojedu za&nbsp;ženou do&nbsp;hor nebo si&nbsp;ji&nbsp;přivezu domů.“ A&nbsp;zatím tu&nbsp;seděl s&nbsp;revolverem v&nbsp;ruce, chvěl se, otíral si&nbsp;pot z&nbsp;tváře, neboť si&nbsp;nemohl být jist, zda ho&nbsp;ještě teď nebudou pronásledovat až&nbsp;sem a&nbsp;zda se&nbsp;ho&nbsp;nepokusí obvinit z&nbsp;násilného přepadení. Udělají to&nbsp;– mohli by&nbsp;to&nbsp;udělat? V&nbsp;té chvíli někdo zaklepal na&nbsp;dveře, a&nbsp;když se&nbsp;Gregory zeptal, kdo to&nbsp;je, otevřel Blountovi. Rychle mu&nbsp;pověděl o&nbsp;zážitku toho večera.</span></p>
          <p class="chunk" data-nb-ref-number="223" data-nb-words="78" data-nb-chars="412"><span class="idea" data-nb-ref-number="223" id="idea223" data-nb-words="78" data-nb-chars="412">„Určitě věrně slouží své straně,“ řekl Blount vážně a&nbsp;přece i&nbsp;pobaveně. „Ale říkejte si, co&nbsp;chcete, byl to&nbsp;skvělý úskok. A&nbsp;ten její mrazivý klid! Vždyť o&nbsp;tom ještě s&nbsp;námi žertovala! Myslel jsem si, že&nbsp;riskujete, ale ne&nbsp;příliš. Už&nbsp;jsem si&nbsp;začínal myslet, že&nbsp;to&nbsp;s&nbsp;ní bude v&nbsp;pořádku, a&nbsp;teď tohle! Souhlasím s&nbsp;vámi, že&nbsp;je&nbsp;na&nbsp;čase, abyste odjel. Už&nbsp;se&nbsp;vám ji&nbsp;patrně nepodaří dostat na&nbsp;svou stranu. Je&nbsp;příliš úskočná.“</span></p>
          <p class="chunk" data-nb-ref-number="224" data-nb-words="103" data-nb-chars="657"><span class="idea" data-nb-ref-number="224" id="idea224" data-nb-words="103" data-nb-chars="657">Příštího jitra vstal Gregory časně, kouřil na&nbsp;verandě a&nbsp;přemýšlel, jak všechno zařídí. Samozřejmě odjede a&nbsp;tu dívku s&nbsp;ďábelským srdcem patrně už&nbsp;neuvidí. Jaké to&nbsp;bylo odhalení! Když člověk pomyslí, že&nbsp;tu&nbsp;jsou takové vychytralé, bezohledné, krásné sirény v&nbsp;témž světě, kde žije i&nbsp;taková žena jako jeho manželka! Jen to&nbsp;srovnejte&nbsp;– jeho věrná, obětavá, trpělivá žena, jejímž jediným cílem je&nbsp;dobro těch, které opravdu miluje&nbsp;– a&nbsp;na druhou misku vah dejte tuto lstivou, nestoudnou dívku, předstírající herečku, dívku bez svědomí i&nbsp;morálky, jejímž jediným cílem bezpochyby je&nbsp;dosáhnout jakýmkoli způsobem vynikajícího postavení, a&nbsp;to na&nbsp;útraty všech a&nbsp;kohokoli!</span></p>
          <p class="chunk" data-nb-ref-number="225" data-nb-words="145" data-nb-chars="748"><span class="idea" data-nb-ref-number="225" id="idea225" data-nb-words="145" data-nb-chars="748">Chtěl odjet, aniž ji&nbsp;spatřil, ale proti své vůli tu&nbsp;seděl dál a&nbsp;říkal si, že&nbsp;by&nbsp;nemohlo škodit, kdyby s&nbsp;ní ještě naposled promluvil, aby si&nbsp;ujasnil, zda skutečně zamýšlela vykřiknout nebo ne&nbsp;– zda je&nbsp;tak špatná, jak si&nbsp;teď o&nbsp;ní myslil&nbsp;–, kdyby jí&nbsp;postavil před oči ten obrovský podvod a&nbsp;řekl jí, jaká je&nbsp;ničemnice. V&nbsp;duchu se&nbsp;tázal, jakou novou lež si&nbsp;vymyslí. Bude vůbec schopna podívat se&nbsp;mu&nbsp;do&nbsp;tváře? Vysvětlí mu&nbsp;to? Bude moci něco vysvětlovat? Chtěl se&nbsp;ještě jednou na&nbsp;ni&nbsp;podívat nebo vyčkat, zda se&nbsp;mu&nbsp;nebude chtít úplně vyhnout. Jistě teď ráno myslí na&nbsp;to, jak zklamala, jak úplně selhala, když ho&nbsp;ještě včera tak lichotivě brala za&nbsp;ruku a&nbsp;šeptala mu, že&nbsp;není tak zlá a&nbsp;nízká, jak si&nbsp;o&nbsp;ní myslí, a&nbsp;že to&nbsp;jednoho dne pozná. A&nbsp;teď to&nbsp;tedy vidí!</span></p>
          <p class="chunk" data-nb-ref-number="226" data-nb-words="94" data-nb-chars="534"><span class="idea" data-nb-ref-number="226" id="idea226" data-nb-words="94" data-nb-chars="534">Čekal dost dlouho a&nbsp;pak jí&nbsp;dal vzkázat, že&nbsp;s&nbsp;ní chce hovořit. Ne­chtěl celou věc uzavřít tak, aby už&nbsp;ani neměl příležitost vyplísnit ji, vyslechnout její nové lži. Po&nbsp;chvíli přišla dolů bledá a&nbsp;zřejmě vyčerpaná a&nbsp;kolem očí měla unavený výraz, jako by&nbsp;nebyla spala. K&nbsp;jeho úžasu se&nbsp;blížila zcela prostě k&nbsp;němu, a&nbsp;když jí&nbsp;vstal vstříc, jako by&nbsp;ji&nbsp;chtěl zarazit, postavila se&nbsp;vedle něho, na&nbsp;pohled slabší a&nbsp;zoufalejší, než ji&nbsp;kdy viděl. Jaká skvělá herečka, pomyslil si. Nikdy ji&nbsp;neviděl tak zmoženou, tak úplně zhroucenou, tak skleslou.</span></p>
          <p class="chunk" data-nb-ref-number="227" data-nb-words="20" data-nb-chars="110"><span class="idea" data-nb-ref-number="227" id="idea227" data-nb-words="20" data-nb-chars="110">„Tak co,“ začal hovořit, když tam stála u&nbsp;něho, „jakou novou lež jste si&nbsp;připravila, že&nbsp;mi&nbsp;dnes ráno řeknete?“</span></p>
          <p class="chunk" data-nb-ref-number="228" data-nb-words="4" data-nb-chars="30"><span class="idea" data-nb-ref-number="228" id="idea228" data-nb-words="4" data-nb-chars="30">„Žádnou lež,“ odpověděla tiše.</span></p>
          <p class="chunk" data-nb-ref-number="229" data-nb-words="63" data-nb-chars="345"><span class="idea" data-nb-ref-number="229" id="idea229" data-nb-words="63" data-nb-chars="345">„Cože? Ani jedinou lež? Ale v&nbsp;každém případě začnete tím, že&nbsp;budete předstírat pokání? To&nbsp;už&nbsp;děláte. Vaši přátelé vás k&nbsp;tomu samozřejmě donutili, viďte? Tilney tam byl a&nbsp;paní Skeltonová! Čekali tam na&nbsp;vás, když jste šla nahoru, a&nbsp;řekli vám přesně, co&nbsp;a&nbsp;jak máte udělat, že&nbsp;to&nbsp;tak bylo? A&nbsp;vy jste to&nbsp;musela udělat, viďte?“ cynicky se&nbsp;jí&nbsp;posmíval.</span></p>
          <p class="chunk" data-nb-ref-number="230" data-nb-words="290" data-nb-chars="1644"><span class="idea" data-nb-ref-number="230" id="idea230" data-nb-words="290" data-nb-chars="1644">„Již jsem vám řekla, že&nbsp;nemám co&nbsp;vysvětlovat,“ odpověděla. „Nic jsem neudělala&nbsp;– chci říci, že&nbsp;jsem nezamýšlela nic udělat&nbsp;–, jen jsem vám chtěla dát znamení, abyste uprchl, ale když jste na&nbsp;mne tak vyrazil&nbsp;–“ Mávl netrpělivě rukou. „Ach, tedy dobrá,“ řekla smutně. „Nemohu nic dělat, jestliže mi&nbsp;nechcete věřit. Ale je&nbsp;to&nbsp;pravda. Všechno, až&nbsp;na&nbsp;ten pokus s&nbsp;automobilem, všechno je&nbsp;pravda, ale nežádám vás už, abyste mi&nbsp;věřil. Nemohu proti tomu nic dělat, jestliže mi&nbsp;nebudete věřit. Je&nbsp;příliš pozdě. Ale musela jsem svou úlohu vykonat. Prosím vás, Ede, nedívejte se&nbsp;tak na&nbsp;mne&nbsp;– tak příkře. Nevíte, jak jsem slabá, nevíte, proč tyto věci musím dělat. Ale včera večer jsem nechtěla udělat nic, co&nbsp;by&nbsp;vám ublížilo&nbsp;– nechtěla jsem nic takového udělat, když jsem od&nbsp;vás odešla. A&nbsp;také jsem neudělala. Opravdu jsem nic takového neměla v&nbsp;úmyslu. Ach, dobrá, posmívejte se, chcete-li! Ale nemohla jsem jednat jinak&nbsp;– věřte mi&nbsp;nebo nevěřte. Nic mi&nbsp;nebylo tak vzdáleno, když jsem odcházela dovnitř, ale&nbsp;– ach, kam jsem se&nbsp;to&nbsp;v&nbsp;životě dostala!“ zvolala náhle. „Vy nic nevíte. Váš život není takové zoufalství jako můj. Nikdo vás nikdy nedohnal do&nbsp;takového postavení, v&nbsp;němž byste prostě musel dělat, co&nbsp;si&nbsp;jiní přejí. V&nbsp;tom to&nbsp;právě vězí&nbsp;– muži nikdy doopravdy neznají ženy. (‚To bych také řekl!‘ přerušil ji.) Ale já&nbsp;už&nbsp;musela udělat tolik věcí, které jsem nechtěla dělat&nbsp;– ne, neobhajuji se&nbsp;před vámi, Ede, opravdu ne. Vím, že&nbsp;je&nbsp;mezi námi všemu konec a&nbsp;že by&nbsp;to&nbsp;nemělo smysl, ale chtěla bych, abyste mi&nbsp;uvěřil, že&nbsp;i&nbsp;když jsem tak špatná, jak vskutku jsem, nechtěla jsem vám udělat nic zlého, jak se&nbsp;snad zdálo. Opravdu jsem nechtěla. Och, věřte mi&nbsp;–“</span></p>
          <p class="chunk" data-nb-ref-number="231" data-nb-words="122" data-nb-chars="699"><span class="idea" data-nb-ref-number="231" id="idea231" data-nb-words="122" data-nb-chars="699">„Ach, přestaňte s&nbsp;tím, prosím vás!“ řekl zavile. „Dělá se&nbsp;mi&nbsp;z&nbsp;toho zle. Když jsem vám vzkázal, abyste přišla, nechtěl jsem nic takového slyšet. Vzkázal jsem vám to&nbsp;jen proto, abych viděl, jak to&nbsp;vůbec vydržíte, zda vůbec budete mít opovážlivost přijít dolů&nbsp;– opravdu, jen proto&nbsp;– a&nbsp;chtěl jsem vidět, jakou novou lež na&nbsp;mne spustíte, a&nbsp;teď ji&nbsp;tedy slyším. Jste skutečně skvělá! Ale rád bych vás požádal o&nbsp;jednu laskavost, abyste mě&nbsp;totiž napříště neobtěžovala. Mám toho dost a&nbsp;nesnesu to&nbsp;už. Odjíždím. Ten chlap Tilney, pro kterého pracujete, je&nbsp;velmi chytrý, ale zatrhnu mu&nbsp;to. Tak to&nbsp;bude. Jestli sám sebe dobře znám, nebudete už&nbsp;nikdy mít příležitost něco proti mně podniknout.“ Měl se&nbsp;k&nbsp;odchodu.</span></p>
          <p class="chunk" data-nb-ref-number="232" data-nb-words="287" data-nb-chars="1583"><span class="idea" data-nb-ref-number="232" id="idea232" data-nb-words="287" data-nb-chars="1583">„Ede! Ede!“ volala. „Prosím vás&nbsp;– jen okamžik&nbsp;– neodcházejte ještě,“ žadonila. „Napřed vám ještě musím něco říci. Vím, že&nbsp;všechno, co&nbsp;říkáte, je&nbsp;pravda. Nemůžete ani říci nic, co&nbsp;bych si&nbsp;nebyla již sama tisíckrát řekla. Ale nechápete, jaký jsem měla život, jak jsem trpěla, jak mě&nbsp;hnali z&nbsp;místa na&nbsp;místo, ale teď vám to&nbsp;nemohu říkat&nbsp;– teď ne. Naše rodina nikdy nepatřila k&nbsp;vyšší společnosti, jak předstírala paní Skeltonová&nbsp;– vy&nbsp;jste to&nbsp;samozřejmě už&nbsp;věděl&nbsp;–, a&nbsp;já nebyla nic jiného než otrokyně, vedlo se&nbsp;mi&nbsp;zle, hrozně,“ a&nbsp;začala si&nbsp;otírat oči. „Vím, že&nbsp;jsem špatná. Včerejší večer to&nbsp;dokázal, je&nbsp;mi&nbsp;to&nbsp;jasné. Ale nechtěla jsem vám ublížit, i&nbsp;když jsem tam sama tak přišla&nbsp;– opravdu jsem nechtěla. Předstírala jsem, že&nbsp;jsem poslušná, to&nbsp;je&nbsp;všechno. Vyslechněte mě, Ede. Neodcházejte ještě. Myslila jsem si, že&nbsp;vám budu moci dát znamení, aniž mě&nbsp;oni spatří&nbsp;– opravdu, tak to&nbsp;bylo. Když jsem od&nbsp;vás odešla, dveře byly zamčeny a&nbsp;já se&nbsp;jen z&nbsp;toho důvodu vrátila. Patrně s&nbsp;těmi dveřmi něco udělali, abych je&nbsp;nemohla otevřít. Byli tam nahoře; přinutili mě&nbsp;vrátit se&nbsp;– nemohu vám říci, jak mě&nbsp;přinutili, proč to&nbsp;udělali, ani kdo to&nbsp;byl&nbsp;– ale stále je&nbsp;mám nablízku&nbsp;– vždycky jsou nablízku. Jsou rozhodnuti dostat vás, Ede, chtějí vás dostat jakýmkoli způsobem, i&nbsp;když já&nbsp;jim nepomohu, a&nbsp;říkám vám tady rovnou, dávejte na&nbsp;sebe pozor. Prosím vás o&nbsp;to. Odjeďte odtud. Se&nbsp;mnou se&nbsp;už&nbsp;vůbec nestýkejte. Nestýkejte se&nbsp;už&nbsp;s&nbsp;nikým z&nbsp;těch lidí. Já&nbsp;nemohu jednat jinak, věřte mi, nemohu. Nechtěla jsem, ale&nbsp;– ach, Bože&nbsp;–“ sepjala ruce a&nbsp;unaveně usedla, „nevíte, jaké jsou moje vztahy k&nbsp;nim, čím mě&nbsp;–“</span></p>
          <p class="chunk" data-nb-ref-number="233" data-nb-words="46" data-nb-chars="240"><span class="idea" data-nb-ref-number="233" id="idea233" data-nb-words="46" data-nb-chars="240">„Tak je&nbsp;to&nbsp;tedy? Mám už&nbsp;takových řečí dost,“ přerušil ji&nbsp;Gregory nevlídně a&nbsp;nevěřícně. „Asi vám řekli, abyste šla za&nbsp;mnou, tohle mi&nbsp;řekla a&nbsp;vyvolala tím u&nbsp;mne účast s&nbsp;vámi? Ach, vy&nbsp;lhářko! Je&nbsp;mi&nbsp;z&nbsp;vás nanic. Jaký jste had, jaká podvodnice!“</span></p>
          <p class="chunk" data-nb-ref-number="234" data-nb-words="118" data-nb-chars="647"><span class="idea" data-nb-ref-number="234" id="idea234" data-nb-words="118" data-nb-chars="647">„Ede! Ede!“ vzlykala. „Prosím! Prosím! Což to&nbsp;nechápete? Od&nbsp;té&nbsp;doby, co&nbsp;jsem přijela, střežili vždycky všechny vchody, kdykoli jsme vyšli ven. Nezáleželo na&nbsp;tom, kterými dveřmi jsme prošli. Měli své lidi na&nbsp;obou koncích budovy. Nic jsem o&nbsp;tom nevěděla, dokud jsem nepřišla nahoru. Opravdu, nic jsem nevěděla. Ach, jak bych chtěla z&nbsp;toho všeho uniknout! Je&nbsp;mi&nbsp;z&nbsp;toho všeho tak zle. Řekla jsem vám, že&nbsp;vás mám ráda, a&nbsp;je to&nbsp;pravda. Ach, skoro jsem se&nbsp;do&nbsp;vás zbláznila! Někdy si&nbsp;přeji zemřít, tak je&nbsp;mi&nbsp;z&nbsp;toho všeho zle. Můj život je&nbsp;hnusná špína a&nbsp;teď ještě i&nbsp;vy mě&nbsp;budete navždy nenávidět,“ a&nbsp;zachvívala se&nbsp;jako v&nbsp;zoufalství a&nbsp;tiše při tom plakala.</span></p>
          <p class="chunk" data-nb-ref-number="235" data-nb-words="9" data-nb-chars="46"><span class="idea" data-nb-ref-number="235" id="idea235" data-nb-words="9" data-nb-chars="46">Gregory se&nbsp;na&nbsp;ni&nbsp;užasle díval, ale nevěřil jí.</span></p>
          <p class="chunk" data-nb-ref-number="236" data-nb-words="137" data-nb-chars="763"><span class="idea" data-nb-ref-number="236" id="idea236" data-nb-words="137" data-nb-chars="763">„Ano, znám to&nbsp;už,“ trval na&nbsp;svém. „Zase tytéž řeči, ale nevěřím tomu. Lžete zrovna tak, jako jste mi&nbsp;lhala celou tu&nbsp;dobu. Pláčem a&nbsp;předstíráním zoufalství chcete dosáhnout jen toho, abyste mohla vyzkoušet nějaký další podvod, ale to&nbsp;se&nbsp;vám nepodaří. S&nbsp;tím je&nbsp;dnes jednou provždy konec a&nbsp;skončil jsem tím i&nbsp;s&nbsp;vámi. Za&nbsp;nynější městské správy by&nbsp;nemělo smysl obracet se&nbsp;na&nbsp;policii, jinak bych to&nbsp;udělal. Ale chci vám říci tohle. Jestli mě&nbsp;vy&nbsp;nebo někdo z&nbsp;té vaší bandy bude ještě pronásledovat, půjdu s&nbsp;tím do&nbsp;novin. Najde se&nbsp;už&nbsp;způsob, jak tohle dostat před soud, a&nbsp;já to&nbsp;zkusím. A&nbsp;kdybyste opravdu byla k&nbsp;něčemu a&nbsp;chtěla něco udělat, máte možnost to&nbsp;udělat, ale nedokázala byste to, i&nbsp;kdybyste měla nejlepší příležitost, nikdy, ani za&nbsp;milion let ne. Neuděláte to.“</span></p>
          <p class="chunk" data-nb-ref-number="237" data-nb-words="30" data-nb-chars="181"><span class="idea" data-nb-ref-number="237" id="idea237" data-nb-words="30" data-nb-chars="181">„Ach, Ede! Ede! Neznáte mě, nevíte, jak mi&nbsp;je, nevíte, co&nbsp;udělám,“ polykala slzy. „Neposkytl jste mi&nbsp;příležitost. Jestli mi&nbsp;nevěříte, proč neřeknete, co&nbsp;mám udělat&nbsp;– a&nbsp;pak uvidíte.“</span></p>
          <p class="chunk" data-nb-ref-number="238" data-nb-words="123" data-nb-chars="669"><span class="idea" data-nb-ref-number="238" id="idea238" data-nb-words="123" data-nb-chars="669">„Dobrá, to&nbsp;se&nbsp;může stát,“ odpověděl příkře. „Může se&nbsp;to&nbsp;stát hned tady na&nbsp;místě. Napište mi&nbsp;přiznání ke&nbsp;všemu, co&nbsp;se&nbsp;tady dálo. Nadiktujte to&nbsp;stenografce, pak pojďte se&nbsp;mnou k&nbsp;notáři nebo k&nbsp;okresnímu státnímu zástupci a&nbsp;odpřisáhněte to. Teď uvidíme, co&nbsp;je&nbsp;na&nbsp;tom pravdy, že&nbsp;mě&nbsp;máte ráda,“ a&nbsp;napjatě ji&nbsp;pozoroval, zatímco ona se&nbsp;dívala na&nbsp;něj, oči jí&nbsp;již usychaly a&nbsp;přestávala vzlykat. Jako by&nbsp;se&nbsp;v&nbsp;ní city odmlčely a&nbsp;v&nbsp;hloubavém zamyšlení se&nbsp;upřeně dívala na&nbsp;podlahu. „Tak co? To&nbsp;je&nbsp;něco jiného, viďte? Nemyslela jste si, že&nbsp;vás takhle vezmu za&nbsp;slovo, co? Ale věděl jsem hned, že&nbsp;to&nbsp;neuděláte. Tím jsem vás odhalil, a&nbsp;tedy sbohem. Vím už, kdo jste. Sbohem!“ a&nbsp;vykročil.</span></p>
          <p class="chunk" data-nb-ref-number="239" data-nb-words="117" data-nb-chars="619"><span class="idea" data-nb-ref-number="239" id="idea239" data-nb-words="117" data-nb-chars="619">„Ede!“ zvolala, vyskočila a&nbsp;rozběhla se&nbsp;za&nbsp;ním. „Ede! Počkejte&nbsp;– neodcházejte! Udělám to. Udělám všechno, co&nbsp;budete chtít. Nevěříte mi, že&nbsp;to&nbsp;udělám, ale udělám to. Je&nbsp;mi&nbsp;z&nbsp;tohoto života už&nbsp;zle, opravdu zle. Nezáleží mi&nbsp;na&nbsp;tom, co&nbsp;mi&nbsp;pak provedou, ale udělám to. Prosím, nebuďte na&nbsp;mne tak krutý, Ede. Což nechápete&nbsp;– což nechápete&nbsp;– Ede&nbsp;– co&nbsp;k&nbsp;vám cítím? Jsem do&nbsp;vás opravdu zblázněna. Nejsem tak zlá, Ede, opravdu nejsem&nbsp;– což to&nbsp;nechápete? Jenom&nbsp;– jenom&nbsp;–“ a&nbsp;on se&nbsp;zatím už&nbsp;vrátil a&nbsp;nedůvěřivě se&nbsp;na&nbsp;ni&nbsp;díval. „Kéž byste mě&nbsp;měl aspoň trochu rád, Ede. Máte mě&nbsp;aspoň trochu rád? Budete mě&nbsp;mít rád, jestliže to&nbsp;udělám?“</span></p>
          <p class="chunk" data-nb-ref-number="240" data-nb-words="238" data-nb-chars="1308"><span class="idea" data-nb-ref-number="240" id="idea240" data-nb-words="238" data-nb-chars="1308">Díval se&nbsp;na&nbsp;ni&nbsp;se&nbsp;směsí úžasu, pochybností, pohrdání, soucitu, a&nbsp;dokonce i&nbsp;s&nbsp;jistým zalíbením. Udělá to&nbsp;opravdu? A&nbsp;jestliže to&nbsp;udělá, bude jí&nbsp;moci poskytnout onu lásku, po&nbsp;které touží? Nebude, to&nbsp;věděl. Nikdy se&nbsp;nevyplete z&nbsp;té hrozné skupiny lidí, která ji&nbsp;obklopuje, ze&nbsp;své minulosti, ze&nbsp;vzpomínek na&nbsp;věci, které se&nbsp;mu&nbsp;pokoušela udělat, a&nbsp;on&nbsp;– on&nbsp;má&nbsp;rodinu. Je&nbsp;se&nbsp;svou ženou skutečně šťasten a&nbsp;nemůže její lásku opětovat. Je&nbsp;tu&nbsp;jeho kariéra, jeho budoucnost i&nbsp;nynější postavení. Ale ta&nbsp;její minulost&nbsp;– co&nbsp;to&nbsp;vlastně je? Jak mohou mít ti&nbsp;lidé takovou moc nad jiným člověkem, jak ona to&nbsp;tvrdí, zvláště jsou-li to&nbsp;takoví darebáci, a&nbsp;proč mu&nbsp;to&nbsp;všechno neřekne? Čeho tak hrozného se&nbsp;dopustila, že&nbsp;jim to&nbsp;dává tuto moc? I&nbsp;kdyby ji&nbsp;měl rád, i&nbsp;kdyby si&nbsp;myslil, že&nbsp;jí&nbsp;lze důvěřovat, bylo by&nbsp;právě nyní možno postavit se&nbsp;tváří v&nbsp;tvář té&nbsp;bandě tajných nepřátel, která si&nbsp;na&nbsp;něho a&nbsp;na ni&nbsp;zasedla, nebo jí&nbsp;uniknout? Oni dva by&nbsp;tím byli odhaleni a&nbsp;ukázali by&nbsp;se&nbsp;veřejnosti v&nbsp;nejhorším světle, se&nbsp;všemi podrobnostmi. Tím by&nbsp;bylo naprosto znemožněno, aby pak vystoupil sám a&nbsp;učinil ona obvinění, která mu&nbsp;získají přízeň lidu. Ne, ne, ne! Jestliže uváží všechny pokusy, které proti němu podnikla, proč mu&nbsp;teď chce pomoci a&nbsp;proč očekává, že&nbsp;by&nbsp;za&nbsp;takovou pomoc měl opětovat její lásku? Usmál se&nbsp;na&nbsp;ni&nbsp;přísně i&nbsp;trochu smutně.</span></p>
          <p class="chunk" data-nb-ref-number="241" data-nb-words="98" data-nb-chars="535"><span class="idea" data-nb-ref-number="241" id="idea241" data-nb-words="98" data-nb-chars="535">„Tak je&nbsp;to&nbsp;tedy. Nemohu s&nbsp;vámi o&nbsp;tom mluvit, Imogeno, aspoň ne&nbsp;teď. Buď jste jedna z&nbsp;největších hereček a&nbsp;podvodnic, jaká kdy žila, nebo jste trochu potřeštěná. V&nbsp;každém případě mohu snad očekávat, abyste pochopila, že&nbsp;vás za&nbsp;všech těchto okolností sotva mohu mít rád, natož milovat, zvláště když v&nbsp;oné hlavní věci není ještě jasno. Soudím-li podle toho, co&nbsp;o&nbsp;vás vím, je&nbsp;docela možné, že&nbsp;i&nbsp;teď lžete&nbsp;– že&nbsp;jako obvykle hrajete. Ale ať&nbsp;je&nbsp;to&nbsp;jakkoli&nbsp;– nejdříve se&nbsp;podívejme, co&nbsp;lze udělat s&nbsp;tou hlavní věcí, a&nbsp;pak budeme spolu hovořit.“</span></p>
          <p class="chunk" data-nb-ref-number="242" data-nb-words="17" data-nb-chars="81"><span class="idea" data-nb-ref-number="242" id="idea242" data-nb-words="17" data-nb-chars="81">Podíval se&nbsp;na&nbsp;ni&nbsp;a&nbsp;pak se&nbsp;zahleděl přes moře na&nbsp;několik lodí, jež se&nbsp;sem blížily.</span></p>
          <p class="chunk" data-nb-ref-number="243" data-nb-words="66" data-nb-chars="362"><span class="idea" data-nb-ref-number="243" id="idea243" data-nb-words="66" data-nb-chars="362">„Ach, Ede,“ řekla smutně, když se&nbsp;podívala na&nbsp;jeho nepřítomný výraz, „nikdy nepochopíte, jak vás mám ráda, i&nbsp;když musíte přece vědět, že&nbsp;vás musím mít hodně ráda, chci-li něco takového pro vás udělat. Pokud jde o&nbsp;mne, nic horšího ani nemohu udělat&nbsp;– znamená to&nbsp;možná můj konec. Ale chtěla bych, abyste mě&nbsp;měl aspoň trochu rád, i&nbsp;kdyby to&nbsp;mělo být jen na&nbsp;chvíli.“</span></p>
          <p class="chunk" data-nb-ref-number="244" data-nb-words="66" data-nb-chars="358"><span class="idea" data-nb-ref-number="244" id="idea244" data-nb-words="66" data-nb-chars="358">„O&nbsp;tomhle teď nemluvme, Imogeno,“ řekl pochybovačně. „Aspoň ne&nbsp;do&nbsp;té&nbsp;doby, než promluvíme o&nbsp;tom druhém. Do&nbsp;té&nbsp;míry mi&nbsp;musíte vyhovět. Ani vy&nbsp;nevíte, jaký byl můj život&nbsp;– jediný dlouhý boj o&nbsp;významné postavení. Ale chcete-li jít se&nbsp;mnou, pojďte tak, jak jste. Nechoďte si&nbsp;už&nbsp;nahoru pro klobouk&nbsp;– ani pro jiné boty. Seženu tady vůz a&nbsp;můžete jet tak, jak jste.“</span></p>
          <p class="chunk" data-nb-ref-number="245" data-nb-words="13" data-nb-chars="66"><span class="idea" data-nb-ref-number="245" id="idea245" data-nb-words="13" data-nb-chars="66">Podívala se&nbsp;na&nbsp;něj prostě a&nbsp;přímo, jako by&nbsp;byla zahnána do&nbsp;úzkých.</span></p>
          <p class="chunk" data-nb-ref-number="246" data-nb-words="60" data-nb-chars="316"><span class="idea" data-nb-ref-number="246" id="idea246" data-nb-words="60" data-nb-chars="316">„Dobrá, Ede, ale chtěla bych vědět, jak to&nbsp;všechno skončí. Jestliže se&nbsp;o&nbsp;tom dovědí, chápete přece, že&nbsp;se&nbsp;sem pak nemohu vrátit. Vím, že&nbsp;to&nbsp;pro vás musím udělat, ale, probůh, jak jsem pošetilá! Ženy jsou vždycky takové, jakmile jde o&nbsp;lásku, a&nbsp;já si&nbsp;říkala, že&nbsp;už&nbsp;nikdy s&nbsp;láskou nechci nic mít, a&nbsp;teď to&nbsp;tedy vidíte!“</span></p>
          <p class="chunk" data-nb-ref-number="247" data-nb-words="132" data-nb-chars="748"><span class="idea" data-nb-ref-number="247" id="idea247" data-nb-words="132" data-nb-chars="748">Odjeli spolu do&nbsp;města do&nbsp;jeho kanceláře, pak k&nbsp;notáři a&nbsp;do úřadu státního zástupce&nbsp;– bylo to&nbsp;veliké vítězství. Přiznala všechno nebo takřka všechno o&nbsp;svém dřívějším zaměstnání u&nbsp;pana Swayna; jak se&nbsp;u&nbsp;něho setkala s&nbsp;panem Tilneyem; jak ji&nbsp;později po&nbsp;Swaynově útěku zaměstnával různým způsobem Tilney jako sekretářku i&nbsp;jako osobní tajemnici a&nbsp;jak na&nbsp;něj začala pohlížet jako na&nbsp;svého ochránce; pověděla, kde a&nbsp;jak se&nbsp;setkala s&nbsp;paní Skeltonovou, která ji&nbsp;pak na&nbsp;Tilneyovu žádost (nebyla si&nbsp;v&nbsp;té věci jista, ale byl to&nbsp;prostě jeho příkaz) najala k&nbsp;této práci&nbsp;– nebo jí&nbsp;spíše rozkázala dělat tuto práci&nbsp;–, ale jaké byly příčiny, pro něž ji&nbsp;paní Skeltonová mohla takto donutit, to&nbsp;odmítla povědět a&nbsp;vyhradila si, že&nbsp;to&nbsp;řekne později. Pravila, že&nbsp;se&nbsp;bojí.</span></p>
        </section>
        <section>
          <p class="chunk" data-nb-ref-number="248" data-nb-words="93" data-nb-chars="508"><span class="idea" data-nb-ref-number="248" id="idea248" data-nb-words="93" data-nb-chars="508">Jakmile měl tento doklad v&nbsp;rukou, Gregory se&nbsp;nesmírně radoval, ale přece jen o&nbsp;ní pochyboval. Ptala se&nbsp;ho, co&nbsp;bude teď, co&nbsp;bude dál, a&nbsp;on ji&nbsp;požádal, aby se&nbsp;okamžitě rozešli a&nbsp;aby na&nbsp;čas zůstala od&nbsp;něho vzdálena, než si&nbsp;bude moci rozmyslit a&nbsp;rozhodnout, co&nbsp;dalšího udělá. Znovu jí&nbsp;řekl, že&nbsp;mezi nimi nemůže být nic, ani přátelství, pokud jednoho dne nebude úplně přesvědčen, že&nbsp;jeho zájmy nemohou být v&nbsp;ničem poškozeny&nbsp;– ať&nbsp;jde o&nbsp;jeho ženu, o&nbsp;volební kampaň nebo o&nbsp;cokoli jiného. Čas musí všechno rozhodnout.</span></p>
          <p class="chunk" data-nb-ref-number="249" data-nb-words="284" data-nb-chars="1582"><span class="idea" data-nb-ref-number="249" id="idea249" data-nb-words="284" data-nb-chars="1582">A&nbsp;přece se&nbsp;stalo asi za&nbsp;čtrnáct dní, že&nbsp;ho&nbsp;zavolala telefonicky do&nbsp;kanceláře a&nbsp;požádala ho, aby se&nbsp;kdekoli podle jeho přání sešli jen na&nbsp;slovíčko, na&nbsp;několik minut, a&nbsp;skutečně se&nbsp;pak sešli, opravdu tentokrát jen na&nbsp;okamžik, jak řekl sám sobě a&nbsp;jak řekl i&nbsp;jí. Bylo to&nbsp;pošetilé, neměl to&nbsp;dělat, ale&nbsp;–. Při tomto rozhovoru se&nbsp;Imogeně podařilo nějakým způsobem zapůsobit na&nbsp;jeho city a&nbsp;těžko to&nbsp;překonával. Bylo to&nbsp;v&nbsp;jednom z&nbsp;těch přístřešků málo navštěvované restaurace, zvané Grill Parzan, ve&nbsp;veliké finanční čtvrti. Když prohlásila, že&nbsp;ho&nbsp;vyzvala k&nbsp;této schůzce jen proto, aby ho&nbsp;spatřila naposled, pověděla pak, že&nbsp;okamžitě a&nbsp;úplně skončila svůj pobyt v&nbsp;hotelu Triton, aniž se&nbsp;tam, jak vyrozuměl, vrátila byť jen pro svoje šaty, a&nbsp;že se&nbsp;teď skrývá v&nbsp;chudší městské čtvrti, kde zůstane, dokud se&nbsp;nerozhodne, co&nbsp;bude dělat dál. Vypadala velmi opuštěná a&nbsp;neklidná a&nbsp;také řekla, že&nbsp;se&nbsp;tak cítí. Pravila, že&nbsp;neví, co&nbsp;se&nbsp;s&nbsp;ní teď stane, jaký osud ji&nbsp;čeká. Ale nebyla by&nbsp;tak příliš nešťastná, kdyby jen věděla, že&nbsp;o&nbsp;ní nesmýšlí špatně. Musel se&nbsp;usmát nad její na&nbsp;pohled dojemnou vírou v&nbsp;moc lásky. Jak by&nbsp;láska mohla něco změnit na&nbsp;takovéhle ženě! Bylo to&nbsp;přitažlivé a&nbsp;tak skličující. Řekl si&nbsp;teď, že&nbsp;ji&nbsp;má&nbsp;platonicky, ale upřímně rád. Těšil ho&nbsp;její zájem o&nbsp;něj, dokonce ho&nbsp;to&nbsp;dojímalo. „Ale co&nbsp;ode mne očekáváte?“ opakoval znovu a&nbsp;znovu. „Víte přece, že&nbsp;v&nbsp;tom nemůžeme pokračovat. Mám ‚děvče‘ a&nbsp;dítě. Neudělám nic, co&nbsp;by&nbsp;jim mohlo ublížit, a&nbsp;mimo to&nbsp;právě začíná kampaň. I&nbsp;tohle je&nbsp;ode mne směšně pošetilé. Riskuji svou kariéru. Tohle musí být naše poslední schůzka, to&nbsp;vám říkám rovnou.“</span></p>
          <p class="chunk" data-nb-ref-number="250" data-nb-words="44" data-nb-chars="256"><span class="idea" data-nb-ref-number="250" id="idea250" data-nb-words="44" data-nb-chars="256">„Dobrá tedy, Ede,“ pravila zahloubaně, skloněna nad jídlem a&nbsp;hledíc na&nbsp;něj, „už jste se&nbsp;nadobro rozhodl? Už&nbsp;mě&nbsp;nikdy nechcete spatřit? Připadáte mi&nbsp;tak daleko, když jsme teď zpátky v&nbsp;městě. Ještě o&nbsp;mně máte tak špatné mínění, Ede? Jsem opravdu tak špatná?“</span></p>
          <p class="chunk" data-nb-ref-number="251" data-nb-words="149" data-nb-chars="832"><span class="idea" data-nb-ref-number="251" id="idea251" data-nb-words="149" data-nb-chars="832">„Přece sama chápete, jak se&nbsp;věci mají, Imogeno,“ hovořil. „Nelze jinak. Jste více nebo méně ztotožňována s&nbsp;tou skupinou lidí, i&nbsp;když k&nbsp;nim nechcete patřit. Sama říkáte, že&nbsp;o&nbsp;vás mnoho vědí, a&nbsp;jistě by&nbsp;toho nemeškali využít, kdyby k&nbsp;tomu dostali příležitost. Samozřejmě nic ještě nevědí o&nbsp;onom přiznání, pokud jste jim to&nbsp;neřekla, a&nbsp;nechci také o&nbsp;něm nic prozradit, pokud bych k&nbsp;tomu nebyl nucen. Pokud jde o&nbsp;mne, musím myslet na&nbsp;ženu a&nbsp;dítě a&nbsp;nechci udělat nic, co&nbsp;by&nbsp;jim ublížilo. Kdyby se&nbsp;Emily o&nbsp;tomhle dověděla, zlomilo by&nbsp;ji&nbsp;to, a&nbsp;nic takového jí&nbsp;nechci udělat. Byla vždy ke&nbsp;mně upřímná a&nbsp;všechno jsme prožívali společně. Znovu jsem si&nbsp;to&nbsp;promyslel a&nbsp;jsem přesvědčen, že&nbsp;to, co&nbsp;udělám, je&nbsp;nejsprávnější. Musíme se&nbsp;rozloučit a&nbsp;přišel jsem vám povědět, že&nbsp;už&nbsp;se&nbsp;s&nbsp;vámi nikdy nemohu sejít. Nelze jinak, Imogeno, což to&nbsp;nechápete?“</span></p>
          <p class="chunk" data-nb-ref-number="252" data-nb-words="3" data-nb-chars="17"><span class="idea" data-nb-ref-number="252" id="idea252" data-nb-words="3" data-nb-chars="17">„Ani na&nbsp;chvilku?“</span></p>
          <p class="chunk" data-nb-ref-number="253" data-nb-words="32" data-nb-chars="173"><span class="idea" data-nb-ref-number="253" id="idea253" data-nb-words="32" data-nb-chars="173">„Ani na&nbsp;okamžik. Nemůže to&nbsp;prostě být. Mám vás rád a&nbsp;zachovala jste se&nbsp;statečně, když jste mě&nbsp;z&nbsp;toho vytáhla, ale což nechápete, že&nbsp;to&nbsp;nemůže tak být? Opravdu to&nbsp;nechápete?“</span></p>
          <p class="chunk" data-nb-ref-number="254" data-nb-words="16" data-nb-chars="83"><span class="idea" data-nb-ref-number="254" id="idea254" data-nb-words="16" data-nb-chars="83">Hleděla na&nbsp;něj, pak na&nbsp;chvíli na&nbsp;stůl a&nbsp;potom se&nbsp;zadívala přes domy velikého města.</span></p>
          <p class="chunk" data-nb-ref-number="255" data-nb-words="101" data-nb-chars="570"><span class="idea" data-nb-ref-number="255" id="idea255" data-nb-words="101" data-nb-chars="570">„Ach, Ede,“ smutně hovořila, „byla jsem tak pošetilá. Nemyslím pro ono přiznání&nbsp;– jsem ráda, že&nbsp;jsem to&nbsp;udělala&nbsp;– prostě ve&nbsp;všem, čeho jsem se&nbsp;dopustila. Ale máte pravdu, Ede. Cítila jsem celý ten čas, že&nbsp;to&nbsp;takhle skončí, cítila jsem to&nbsp;i&nbsp;onoho jitra, kdy jsem svolila udělat přiznání. Ale doufala jsem, přestože tu&nbsp;nebyla žádná naděje, doufala jsem prostě proto, že&nbsp;jsem si&nbsp;od&nbsp;první chvíle, co&nbsp;jsem vás tam spatřila, jasně uvědomovala, že&nbsp;vám jistě podlehnu, a&nbsp;teď vidíte, že&nbsp;to&nbsp;tak bylo. Dobře tedy, Ede. Rozlučme se. Láska je&nbsp;smutná věc, viďte?“ a&nbsp;začala se&nbsp;oblékat.</span></p>
          <p class="chunk" data-nb-ref-number="256" data-nb-words="17" data-nb-chars="97"><span class="idea" data-nb-ref-number="256" id="idea256" data-nb-words="17" data-nb-chars="97">Pomáhal jí&nbsp;a&nbsp;myslil na&nbsp;onen podivný vír událostí, který je&nbsp;svedl dohromady a&nbsp;teď zase rozlučoval.</span></p>
          <p class="chunk" data-nb-ref-number="257" data-nb-words="42" data-nb-chars="214"><span class="idea" data-nb-ref-number="257" id="idea257" data-nb-words="42" data-nb-chars="214">„Byl bych rád, kdybych pro vás mohl ještě něco udělat, Imogeno,“ řekl. „Rád bych vám řekl něco, co&nbsp;by&nbsp;vám to&nbsp;usnadnilo&nbsp;– co&nbsp;by&nbsp;to&nbsp;usnadnilo nám oběma&nbsp;–, ale jaký by&nbsp;to&nbsp;mělo smysl. Vždyť by&nbsp;to&nbsp;opravdu nemělo smysl.“</span></p>
          <p class="chunk" data-nb-ref-number="258" data-nb-words="3" data-nb-chars="24"><span class="idea" data-nb-ref-number="258" id="idea258" data-nb-words="3" data-nb-chars="24">„Nemělo,“ řekla zlomeně.</span></p>
          <p class="chunk" data-nb-ref-number="259" data-nb-words="17" data-nb-chars="80"><span class="idea" data-nb-ref-number="259" id="idea259" data-nb-words="17" data-nb-chars="80">Šel s&nbsp;ní k&nbsp;výtahu a&nbsp;dostali se&nbsp;tak dolů na&nbsp;chodník, kde se&nbsp;na&nbsp;okamžik zastavili.</span></p>
          <p class="chunk" data-nb-ref-number="260" data-nb-words="32" data-nb-chars="165"><span class="idea" data-nb-ref-number="260" id="idea260" data-nb-words="32" data-nb-chars="165">„Tak tedy, Imogeno,“ řekl a&nbsp;odmlčel se. „Není to&nbsp;tak, jak bych si&nbsp;přál, aby to&nbsp;bylo&nbsp;– ale&nbsp;–“ napřáhl ruku „– přeji vám všechno štěstí, sbohem.“ Obrátil se&nbsp;k&nbsp;odchodu.</span></p>
          <p class="chunk" data-nb-ref-number="261" data-nb-words="5" data-nb-chars="28"><span class="idea" data-nb-ref-number="261" id="idea261" data-nb-words="5" data-nb-chars="28">Prosebně se&nbsp;na&nbsp;něj zadívala.</span></p>
          <p class="chunk" data-nb-ref-number="262" data-nb-words="22" data-nb-chars="117"><span class="idea" data-nb-ref-number="262" id="idea262" data-nb-words="22" data-nb-chars="117">„Ede,“ pravila. „Ede&nbsp;– počkejte! Nechcete&nbsp;– nechtěl byste&nbsp;–?“ a&nbsp;zvedla k&nbsp;němu rty a&nbsp;její oči se&nbsp;zdály zamlženy citem.</span></p>
          <p class="chunk" data-nb-ref-number="263" data-nb-words="108" data-nb-chars="585"><span class="idea" data-nb-ref-number="263" id="idea263" data-nb-words="108" data-nb-chars="585">Vrátil se&nbsp;k&nbsp;ní, objal ji&nbsp;jednou paží a&nbsp;přitiskl její rty k&nbsp;svým. A&nbsp;ona se&nbsp;při tom k&nbsp;němu přitiskla, jako by&nbsp;do&nbsp;tohoto jejich prvního a&nbsp;posledního polibku vkládala obrovskou váhu citu, a&nbsp;pak se&nbsp;obrátila a&nbsp;odešla, neohlédla se&nbsp;už&nbsp;ani na&nbsp;okamžik a&nbsp;rychle se&nbsp;ztratila v&nbsp;nesmírném vířícím davu kolem. A&nbsp;když se&nbsp;on&nbsp;měl k&nbsp;odchodu, spatřil dva filmaře s&nbsp;kamerami, jak natáčejí tento výjev z&nbsp;různých úhlů pohledu. Nemohl uvěřit svým očím. Když se&nbsp;na&nbsp;ně&nbsp;zadíval, skončili svou práci, zaklapli stativy a&nbsp;vstoupili do&nbsp;čekajícího automobilu. Než byl schopen vzít rozum do&nbsp;hrsti, byli pryč&nbsp;– a&nbsp;pak&nbsp;–</span></p>
          <p class="chunk" data-nb-ref-number="264" data-nb-words="110" data-nb-chars="635"><span class="idea" data-nb-ref-number="264" id="idea264" data-nb-words="110" data-nb-chars="635">„Proboha!“ zvolal. „Což mi&nbsp;tohle opravdu provedla&nbsp;– provedla to&nbsp;ona? Po&nbsp;všem tom, co&nbsp;jsem k&nbsp;ní cítil! Po&nbsp;všech svých prohlášeních! Ta&nbsp;podvodnice! Teď tedy mají snímek toho, jak ji&nbsp;líbám! Dostali mě, probůh, dostali mě&nbsp;s&nbsp;její pomocí, když jsem se&nbsp;napřed ubránil tolika věcem! Tím bude celé to&nbsp;její přiznání bezcenné! Udělala to, poněvadž změnila o&nbsp;mně svoje mínění! Nebo mě&nbsp;nikdy ani neměla ráda!“ (To bylo truchlivé, pokořující pomyšlení!) „Udělala to? Mohla to&nbsp;udělat? Věděla o&nbsp;tom? Mohla takovou věc udělat?“ ptal se&nbsp;v&nbsp;duchu. „Udělala to&nbsp;s&nbsp;Tilneyem nebo mě&nbsp;po&nbsp;celý ten čas sledoval jen Tilney?“ Smutně a&nbsp;bezmocně odešel z&nbsp;toho místa.</span></p>
          <p class="chunk" data-nb-ref-number="265" data-nb-words="154" data-nb-chars="830"><span class="idea" data-nb-ref-number="265" id="idea265" data-nb-words="154" data-nb-chars="830">Teď tedy byla jeho kariéra v&nbsp;nebezpečí. Žena se&nbsp;mu&nbsp;vrátila a&nbsp;všechno bylo zdánlivě v&nbsp;pořádku, ale kdyby vyhlásil ona obvinění, co&nbsp;se&nbsp;stane pak? Vyjdou na&nbsp;veřejnost s&nbsp;oním snímkem! Bude na&nbsp;něj uvalena hanba! Nebo se&nbsp;aspoň octne v&nbsp;postavení, které se&nbsp;tomu takřka bude rovnat. Co&nbsp;potom? Mohl by&nbsp;je&nbsp;obvinit z&nbsp;podvodu, tvrdit, že&nbsp;snímek je&nbsp;montáž, mohl by&nbsp;otisknout ono přiznání. Ale mohl by&nbsp;opravdu? Objala ho&nbsp;tak kolem krku! I&nbsp;on ji&nbsp;objal jednou paží! Dva kameramani to&nbsp;natáčeli z&nbsp;různých úhlů! Mohl by&nbsp;to&nbsp;vysvětlit? Podařilo by&nbsp;se&nbsp;mu&nbsp;najít Imogenu? Je&nbsp;moudré takto jednat? Svědčila by&nbsp;v&nbsp;jeho prospěch? A&nbsp;kdyby i&nbsp;svědčila, prospělo by&nbsp;to? Což by&nbsp;– aspoň v&nbsp;politice&nbsp;– věřil někdo, že&nbsp;se&nbsp;člověk může stát mravní obětí? Pochyboval o&nbsp;tom. A&nbsp;ten smích! Ty&nbsp;žerty! Pohrdání! Jen jeho žena mu&nbsp;v&nbsp;tom mohla věřit, ale ani ta&nbsp;mu&nbsp;nemohla pomoci.</span></p>
          <p class="chunk" data-nb-ref-number="266" data-nb-words="80" data-nb-chars="445"><span class="idea" data-nb-ref-number="266" id="idea266" data-nb-words="80" data-nb-chars="445">S&nbsp;těžkým srdcem a&nbsp;poražen vlekl se&nbsp;teď dál naprosto přesvědčen, že&nbsp;pro tento jediný hloupý laskavý skutek ztratila cenu všechna jeho práce dlouhých měsíců a&nbsp;že teď už&nbsp;nikdy&nbsp;– tak úzkostlivě dbaly ony soupeřící politické strany o&nbsp;svou pověst&nbsp;– nebude ani moci doufat v&nbsp;onu svou lepší budoucnost&nbsp;– aspoň v&nbsp;tomto městě ne&nbsp;– v&nbsp;onu budoucnost, do&nbsp;které si&nbsp;promítal tolik nadějí&nbsp;– a&nbsp;do této budoucnosti nebude dovoleno vstoupit ani jeho ženě a&nbsp;dítěti.</span></p>
          <p class="chunk" data-nb-ref-number="267" data-nb-words="72" data-nb-chars="441"><span class="idea" data-nb-ref-number="267" id="idea267" data-nb-words="72" data-nb-chars="441">„Hlupáku! Hlupáku!“ volal sám na&nbsp;sebe sklíčeně a&nbsp;pak znovu. „Hlupáku! Hlupáku!“ Proč byl tak směšně účastný a&nbsp;lehkověrný? Proč se&nbsp;tak příliš dal zaujmout? Když však nenašel žádnou odpověď a&nbsp;žádné východisko, leč v&nbsp;tom, že&nbsp;bude zapírat a&nbsp;obviňovat na&nbsp;oplátku, kráčel pomalu ke&nbsp;své kanceláři, teď tak protivné, kde tak dlouho pracoval, kde však vzhledem k&nbsp;této události už&nbsp;patrně nebude moci pracovat, alespoň nikoli k&nbsp;nějakému velkému užitku.</span></p>
          <p class="chunk" data-nb-ref-number="268" data-nb-words="84" data-nb-chars="486"><span class="idea" data-nb-ref-number="268" id="idea268" data-nb-words="84" data-nb-chars="486">„Tilney! Imogena! Hotel Triton!“ a&nbsp;myslil na&nbsp;to, jak zchytralí darebáci jsou ti&nbsp;dva&nbsp;– nebo v&nbsp;každém případě Tilney&nbsp;–, neboť ani teď si&nbsp;nemohl být jist o&nbsp;Imogeně, a&nbsp;v&nbsp;takových myšlenkách opustil u&nbsp;svých dveří onen veliký dav, zpozdilý obrovský dav, který Tilney, starosta a&nbsp;všichni politici den co&nbsp;den, hodinu co&nbsp;hodinu podváděli&nbsp;– týž dav, kterému chtěl pomoci a&nbsp;proti němuž právě tak jako proti jeho vlastní osobě byl zosnován onen drobný úklad, nakonec tak snadno a&nbsp;úspěšně provedený.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./americke_osudy_012.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>