<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Útočiště">
    <meta name="apple-mobile-web-app-capable" content="yes">
    <title>Útočiště</title>
    <link rel="stylesheet" href="./style/style.min.css" media="screen" integrity="sha256-pEuscjPgvhH0ekmdpkE3UVcIAkWSiOAQAo0vH/3xy5I=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Theodore Dreiser: Americké osudy">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Americké osudy">
    <meta property="og:title" content="Americké osudy">
    <meta property="og:type" content="book">
    <meta property="og:book:author" content="Theodore Dreiser">
    <meta property="twitter:title" content="Theodore Dreiser: Americké osudy">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./americke_osudy_007.html">
    <link rel="next" href="./americke_osudy_009.html">
    <meta name="nb-order" content="4">
    <link rel="self" href="americke_osudy_008.html">
    <meta name="nb-identifier" content="dreiser-americke-osudy-22668f9">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="10263" data-nb-chars="61109">
    <nav role="doc-toc">
      <ul class="plain section">
        <li><a href="americke_osudy_005.html">Sv.&nbsp;Columba a&nbsp;řeka</a></li>
        <li><a href="americke_osudy_006.html">Dříči v&nbsp;činžácích</a></li>
        <li><a href="americke_osudy_007.html">Ústraní vyřazených</a></li>
        <li><a href="americke_osudy_008.html">Útočiště</a>
          <ol class="headings-toc">
            <li><a href="americke_osudy_008.html#i">I</a></li>
            <li><a href="americke_osudy_008.html#ii">II</a></li>
            <li><a href="americke_osudy_008.html#iii">III</a></li>
            <li><a href="americke_osudy_008.html#iv">IV</a></li>
            <li><a href="americke_osudy_008.html#v">V</a></li>
            <li><a href="americke_osudy_008.html#vi">VI</a></li>
            <li><a href="americke_osudy_008.html#vii">VII</a></li>
            <li><a href="americke_osudy_008.html#viii">VIII</a></li>
          </ol>
        </li>
        <li><a href="americke_osudy_009.html">Na okraji života</a>
          <ol class="headings-toc">
            <li><a href="americke_osudy_009.html#muži-venbsptmě">Muži ve&nbsp;tmě</a></li>
            <li><a href="americke_osudy_009.html#muži-vbouři">Muži v&nbsp;bouři</a></li>
            <li><a href="americke_osudy_009.html#muži-venbspsněhu">Muži ve&nbsp;sněhu</a></li>
          </ol>
        </li>
        <li><a href="americke_osudy_010.html">Přízrak zlata</a></li>
        <li><a href="americke_osudy_011.html">Půjdete na chvíli ke mně?</a></li>
        <li><a href="americke_osudy_012.html">De Maupassant mladší</a></li>
        <li><a href="americke_osudy_013.html">Písničkáři</a></li>
        <li><a href="americke_osudy_014.html">Princ zlodějem</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./americke_osudy_007.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="8"><span class="idea" data-nb-ref-number="1" id="idea1" data-nb-words="1" data-nb-chars="8">Útočiště</span></h1>
        <section>
          <h2 id="i" class="chunk" data-nb-ref-number="2" data-nb-words="1" data-nb-chars="1"><span class="idea" data-nb-ref-number="2" id="idea2" data-nb-words="1" data-nb-chars="1">I</span></h2>
          <p class="chunk" data-nb-ref-number="3" data-nb-words="102" data-nb-chars="656"><span class="idea" data-nb-ref-number="3" id="idea3" data-nb-words="102" data-nb-chars="656">Především tu&nbsp;byly podmínky, za&nbsp;nichž vyrůstala do&nbsp;svých patnácti let: přeplněné ubohé činžáky; úzké, zeleně vymalované chodby s&nbsp;blikajícími plynovými hořáky, takže vchody vypadaly spíše jako dveře do&nbsp;márnice než do&nbsp;lidského bydliště, špinavé chodby a&nbsp;pokoje se&nbsp;stěnami omalovanými na&nbsp;zeleno, na&nbsp;modro nebo na&nbsp;hnědo, aby se&nbsp;ušetřilo na&nbsp;tapetách; holé dřevěné podlahy, dávno prosycené veškerou možnou mastnotou a&nbsp;špínou od&nbsp;margarinu a&nbsp;loje z&nbsp;laciných tuků a&nbsp;masa, až&nbsp;po&nbsp;zbytky piva, whisky a&nbsp;sliny zbarvené tabákem. Udržet nebo udělat čistotu v&nbsp;místnostech a&nbsp;chodbách, to&nbsp;předpokládalo, aby nájemník, který chtěl zachovat hygienu, aspoň občas drhl a&nbsp;zametal.</span></p>
          <p class="chunk" data-nb-ref-number="4" data-nb-words="94" data-nb-chars="546"><span class="idea" data-nb-ref-number="4" id="idea4" data-nb-words="94" data-nb-chars="546">A&nbsp;pak ty&nbsp;ulice venku&nbsp;– všechny ulice, jež ji&nbsp;kdy obklopovaly&nbsp;– blok za&nbsp;blokem jen a&nbsp;jen ty&nbsp;červené, holé, obyčejné činžáky, naplněné až&nbsp;po&nbsp;dveře lidským životem, a&nbsp;v&nbsp;prostoru před nimi stále ty&nbsp;rychle projíždějící, hlučné a&nbsp;páchnoucí vozy všech druhů. Ulice dusné v&nbsp;létě, prašné a&nbsp;ledové v&nbsp;zimě, zpestřené občas zaběhlými kočkami a&nbsp;psy, kteří hrabali v&nbsp;nádobách na&nbsp;popel, hlídané povýšeneckým strážníkem a&nbsp;vždy přeplněné mnohými a&nbsp;mnohými lidmi&nbsp;– lidmi, kteří si&nbsp;vydělávali na&nbsp;živobytí bůhví čím a&nbsp;žili tak, jak to&nbsp;odpovídalo této jejich končině.</span></p>
          <p class="chunk" data-nb-ref-number="5" data-nb-words="51" data-nb-chars="316"><span class="idea" data-nb-ref-number="5" id="idea5" data-nb-words="51" data-nb-chars="316">V&nbsp;takovém ovzduší vždy žili přístavní dělníci, vozkové, uklízeči, umývači nádobí, číšníci, vrátní, dělníci z&nbsp;prádelen i&nbsp;továren&nbsp;– a&nbsp;žili tu&nbsp;buď lhostejně, v&nbsp;pozvolném upadání, nebo v&nbsp;beznaději. A&nbsp;všichni tito lidé tu&nbsp;žili, pokud se&nbsp;pamatovala, z&nbsp;oné záhadné, prchavé a&nbsp;proměnlivé věci, známé pod jménem týdenní mzda.</span></p>
          <p class="chunk" data-nb-ref-number="6" data-nb-words="59" data-nb-chars="365"><span class="idea" data-nb-ref-number="6" id="idea6" data-nb-words="59" data-nb-chars="365">Vždy tu&nbsp;kolem ní&nbsp;byla opilost, rvačky, nemoci a&nbsp;smrt; přicházela policie a&nbsp;toho nebo onoho zatýkala; výběrčí z&nbsp;plynárny, výběrčí činže, inkasista nábytkářské firmy, ti&nbsp;všichni tloukli na&nbsp;dveře, žádali zaplacení&nbsp;– a&nbsp;nedostávali nic&nbsp;–, také pak v&nbsp;celé své slávě přicházel v&nbsp;pravý čas obstaravatel pohřbů, jako by&nbsp;životy byly nejvzácnější věc, jakou si&nbsp;lze představit.</span></p>
          <p class="chunk" data-nb-ref-number="7" data-nb-words="86" data-nb-chars="537"><span class="idea" data-nb-ref-number="7" id="idea7" data-nb-words="86" data-nb-chars="537">Je&nbsp;naprosto pochopitelné, dojdeme-li při pohledu a&nbsp;v&nbsp;myšlenkách na&nbsp;takovéhle ovzduší nezbytně k&nbsp;závěru, že&nbsp;tu&nbsp;nemůže vzejít nic dobrého. Že&nbsp;na&nbsp;hnojišti vyrůstají květiny? Ano, přesně tak, vyrůstají zde květiny&nbsp;– avšak nedorůstají patrně k&nbsp;žádné slavné zralosti. Je&nbsp;přece docela možno, že&nbsp;se&nbsp;tu&nbsp;zrodil květ ducha. A&nbsp;jestliže zakrněl nebo uhynul v&nbsp;ovzduší plném nakažliviny&nbsp;– pak je&nbsp;to&nbsp;pochopitelně zjev normální, i&nbsp;když ve&nbsp;skutečnosti neuvadají všechny ty&nbsp;květy, jež byly na&nbsp;počátku zasazeny do&nbsp;takového prostředí. Jsou květiny a&nbsp;květiny.</span></p>
          <p class="chunk" data-nb-ref-number="8" data-nb-words="99" data-nb-chars="598"><span class="idea" data-nb-ref-number="8" id="idea8" data-nb-words="99" data-nb-chars="598">Kdo viděl Magdalenu Kinsellovou ve&nbsp;věku pěti, sedmi, jedenácti nebo i&nbsp;třinácti let, mohl usoudit, že&nbsp;je&nbsp;to&nbsp;vzácná květina&nbsp;– snad nikoli nádherná květina z&nbsp;rodu orchidejí a&nbsp;gardenií, přece však květina. Její kouzlo bylo prostší, pokojnější, méně svěží, než jakému se&nbsp;lichotivě říká krása. Nikdy nebyla růžová, nikdy nekvetla barvami v&nbsp;krásném smyslu slova, nebyla nikdy smělá ani útočná. Jak to&nbsp;připadalo jí&nbsp;samé a&nbsp;jak to&nbsp;viděli i&nbsp;jiní, od&nbsp;samého dětství se&nbsp;plížila kolem nároží na&nbsp;odlehlá místa, vyhýbala se&nbsp;životu a&nbsp;rozšířenýma, pokornýma očima se&nbsp;udiveně a&nbsp;často se&nbsp;strachem dívala na&nbsp;věci kolem.</span></p>
          <p class="chunk" data-nb-ref-number="9" data-nb-words="91" data-nb-chars="572"><span class="idea" data-nb-ref-number="9" id="idea9" data-nb-words="91" data-nb-chars="572">Její tvář, vždy jemně zaoblená a&nbsp;bledá, neměla sílu přitažlivosti. Její mléčně šedomodré oči s&nbsp;náznaky černě v&nbsp;duhovce, její černé vlasy, její tenké ruce s&nbsp;dlouhými prsty, nic z&nbsp;toho nebylo toho druhu, aby to&nbsp;přitahovalo drsnou mládež jejího světa. Její štíhlé, vytáhlé tělo bezděky stále zaujímalo půvabná postavení. Vedle drsných, vyspělejších, barvitých a&nbsp;nápadných typů svého okolí&nbsp;– vedle dívek, jež se&nbsp;chlapcům líbily&nbsp;– nebyla nikterak okouzlující, a&nbsp;přece pro toho, kdo by&nbsp;ji&nbsp;byl spatřil v&nbsp;některých obdobích jejího dospívání, byla dost přitažlivá&nbsp;– někdy i&nbsp;krásná.</span></p>
          <p class="chunk" data-nb-ref-number="10" data-nb-words="81" data-nb-chars="463"><span class="idea" data-nb-ref-number="10" id="idea10" data-nb-words="81" data-nb-chars="463">Na&nbsp;její mládí i&nbsp;život nejvíc zapůsobily vnitřní poměry její rodiny, chudoba i&nbsp;naprostá bezectnost jejích rodičů. Byli právě tak chudí jako nejchudší sousedé, hádali se, byli nešťastni a&nbsp;nadto v&nbsp;jádře špatní. Nejasně poznala otce asi v&nbsp;sedmém nebo v&nbsp;osmém roce svého věku jako malého, svárlivého, opilého a&nbsp;mnohomluvného muže, který byl takřka stále bez práce, zlobil se&nbsp;stále na&nbsp;matku, sestru i&nbsp;bratra, a&nbsp;bylo to&nbsp;ještě o&nbsp;to horší&nbsp;– jak si&nbsp;myslila matka&nbsp;–, že&nbsp;pil.</span></p>
          <p class="chunk" data-nb-ref-number="11" data-nb-words="41" data-nb-chars="254"><span class="idea" data-nb-ref-number="11" id="idea11" data-nb-words="41" data-nb-chars="254">„Jsi lhářka! Jsi lhářka! Jsi lhářka! Jsi lhářka!“ jak dobře se&nbsp;pamatovala na&nbsp;tenhle jeho křik, který ustavičně opakoval jako ozvěna, ať&nbsp;právě bydlili v&nbsp;kterékoli z&nbsp;těch podzemních děr. „Jsi lhářka! Nic takového jsem neudělal! Jsi lhářka! Nebyl jsem tam!“</span></p>
          <p class="chunk" data-nb-ref-number="12" data-nb-words="79" data-nb-chars="513"><span class="idea" data-nb-ref-number="12" id="idea12" data-nb-words="79" data-nb-chars="513">A&nbsp;matka, často také do&nbsp;jisté míry opilá nebo rozmrzelá svými nemocemi, byla až&nbsp;příliš ochotna odpovídat týmž způsobem. Její starší sestra a&nbsp;bratr, svými způsoby mnohem příjemnější a&nbsp;vyrůstající právě tak bez dohledu jako ona, vždy se&nbsp;buď před tím křikem zavírali, nebo utíkali někam pryč a&nbsp;setrvávali tam, pokud bouře neskončila; kdežto ona, plachá a&nbsp;vždy trochu poděšená, přihlížela tomu jako něčemu nevyhnutelnému, možná i&nbsp;nezbytnému. Svět byl pro Magdalenu vždy tak nelítostný, tak tajemný, tak nesrozumitelný.</span></p>
          <p class="chunk" data-nb-ref-number="13" data-nb-words="99" data-nb-chars="562"><span class="idea" data-nb-ref-number="13" id="idea13" data-nb-words="99" data-nb-chars="562">A&nbsp;jindy otce zase často slyšela: „Ty škvrně, dojdi mi&nbsp;pro pivo! Tak honem, už&nbsp;ať&nbsp;jdeš!“ a&nbsp;ona skutečně rychle a&nbsp;ve strachu odběhla s&nbsp;konvicí nebo se&nbsp;džbánem do&nbsp;nejbližší nárožní hospody, tenké prstíčky pevně svírala kolem pěticentové nebo deseticentové mince, kterou jí&nbsp;svěřili, a&nbsp;v&nbsp;samém běhu očima vnímala divy a&nbsp;radosti ulice. Byla tenkrát tak malá, že&nbsp;její drobné paže nedosáhly na&nbsp;pult a&nbsp;musel jí&nbsp;přispět na&nbsp;pomoc hostinský nebo některý z&nbsp;pijáků. Pak trpělivě čekala, zatímco se&nbsp;jí&nbsp;někdo z&nbsp;nich posmíval, že&nbsp;je&nbsp;tak malá, až&nbsp;jí&nbsp;konečně podali nádobu s&nbsp;pivem.</span></p>
          <p class="chunk" data-nb-ref-number="14" data-nb-words="69" data-nb-chars="398"><span class="idea" data-nb-ref-number="14" id="idea14" data-nb-words="69" data-nb-chars="398">Jen jedinkrát ji&nbsp;po&nbsp;cestě chytili tři „zlí chlapci“, kteří věděli, kam jde a&nbsp;jaký ubožák je&nbsp;její otec, neschopný pomstít se&nbsp;na&nbsp;nikom mimo vlastní rodinu, přinutili ji&nbsp;otevřít ruku a&nbsp;uprchli s&nbsp;deseticentem, zatímco ona se&nbsp;pak ve&nbsp;strachu musela vrátit k&nbsp;otci, utírala si&nbsp;uplakané oči, dostala políček a&nbsp;s&nbsp;nadávkami i&nbsp;poučení, že&nbsp;se&nbsp;neměla dát: „Hlupačko, nejsi vůbec k&nbsp;ničemu, když ani tohle neumíš!“</span></p>
          <p class="chunk" data-nb-ref-number="15" data-nb-words="32" data-nb-chars="215"><span class="idea" data-nb-ref-number="15" id="idea15" data-nb-words="32" data-nb-chars="215">Od&nbsp;horšího osudu ji&nbsp;tenkrát zachránilo jen několik matčiných sprostých slov a&nbsp;její střízlivost, schopná obrany. Na&nbsp;hlavy chlapců, kteří peníz ukradli, sneslo se&nbsp;jen několik nadávek a&nbsp;kleteb, které nikomu neublížily.</span></p>
          <p class="chunk" data-nb-ref-number="16" data-nb-words="14" data-nb-chars="89"><span class="idea" data-nb-ref-number="16" id="idea16" data-nb-words="14" data-nb-chars="89">Ubohé variace téže existence snášeli dva další členové rodiny, bratr Frank a&nbsp;sestra Tina.</span></p>
          <p class="chunk" data-nb-ref-number="17" data-nb-words="71" data-nb-chars="413"><span class="idea" data-nb-ref-number="17" id="idea17" data-nb-words="71" data-nb-chars="413">Frank byl tenký a&nbsp;nervózní chlapec se&nbsp;záchvaty zuřivosti jako jeho otec a&nbsp;nebylo ho&nbsp;možno ovládat a&nbsp;rozkazovat mu, jak by&nbsp;si&nbsp;byl otec přál. Jak si&nbsp;Magdalena vzpomínala, propukala u&nbsp;něho strašlivá nespokojenost s&nbsp;podmínkami, v&nbsp;nichž žil, klel, nadával a&nbsp;hrozil dokonce, že&nbsp;odejde; jindy zase byl dost klidný nebo se&nbsp;mu&nbsp;aspoň nechtělo účastnit se&nbsp;těch hrozných scén, jimž se&nbsp;tam, kde byl otec, nebylo možno vyhnout.</span></p>
          <p class="chunk" data-nb-ref-number="18" data-nb-words="59" data-nb-chars="332"><span class="idea" data-nb-ref-number="18" id="idea18" data-nb-words="59" data-nb-chars="332">Ve&nbsp;dvanácti nebo třinácti letech dostal místo kdesi v&nbsp;továrně na&nbsp;krabice a&nbsp;po nějaký čas nosil mzdu domů. Ale často pro něj neměli snídani ani večeři, a&nbsp;zatímco se&nbsp;otec a&nbsp;matka živili nebo hádali, byla všude kolem taková zanedbanost, že&nbsp;ani tehdy, kdyby rodinné svazky byly silné, nebylo by&nbsp;to&nbsp;možno snést, a&nbsp;tak jednoho dne uprchl.</span></p>
          <p class="chunk" data-nb-ref-number="19" data-nb-words="56" data-nb-chars="300"><span class="idea" data-nb-ref-number="19" id="idea19" data-nb-words="56" data-nb-chars="300">Matka si&nbsp;stále stěžovala na&nbsp;„ústřel“ a&nbsp;na to, že&nbsp;nemůže vstát z&nbsp;postele, a&nbsp;dělala to&nbsp;i&nbsp;tenkrát, když Frank právě tak jako Tina pracoval a&nbsp;nosil domů část mzdy nebo i&nbsp;mzdu celou. Jestliže přece jen vstala, tedy jen proto, aby se&nbsp;došourala k&nbsp;ubohým kamnům, uvařila si&nbsp;trochu čaje a&nbsp;pokračovala v&nbsp;nářku.</span></p>
          <p class="chunk" data-nb-ref-number="20" data-nb-words="35" data-nb-chars="221"><span class="idea" data-nb-ref-number="20" id="idea20" data-nb-words="35" data-nb-chars="221">Po&nbsp;svém nezkušeném a&nbsp;ustrašeném způsobu se&nbsp;Magdalena již brzy v&nbsp;dětství pokoušela pomáhat, ale nevěděla, jak si&nbsp;počínat, a&nbsp;matka, buď příliš nemocná, nebo rozmrzelá životem, odmítala její pomoc, i&nbsp;kdyby jí&nbsp;bývala schopna.</span></p>
          <p class="chunk" data-nb-ref-number="21" data-nb-words="14" data-nb-chars="66"><span class="idea" data-nb-ref-number="21" id="idea21" data-nb-words="14" data-nb-chars="66">Jako tomu bylo s&nbsp;Frankem, tak se&nbsp;stalo i&nbsp;s&nbsp;Tinou, jenže již dříve.</span></p>
          <p class="chunk" data-nb-ref-number="22" data-nb-words="53" data-nb-chars="314"><span class="idea" data-nb-ref-number="22" id="idea22" data-nb-words="53" data-nb-chars="314">Když Magdalena byla teprve pětiletá, Tina byla již desetiletá dívka se&nbsp;žlutými vlasy a&nbsp;s&nbsp;hezkým, často usměvavým obličejem a&nbsp;kdesi již pracovala&nbsp;– v&nbsp;obchodě s&nbsp;cukrovím za&nbsp;půl druhého dolaru týdně. Když bylo později Magdaleně osm a&nbsp;Tině třináct, dostala se&nbsp;Tina do&nbsp;továrny na&nbsp;knoflíky a&nbsp;vydělávala tři dolary týdně.</span></p>
          <p class="chunk" data-nb-ref-number="23" data-nb-words="139" data-nb-chars="806"><span class="idea" data-nb-ref-number="23" id="idea23" data-nb-words="139" data-nb-chars="806">V&nbsp;Magdalenině mysli bylo s&nbsp;Tinou neurčitě spojeno něco podivuhodného a&nbsp;znepokojivého, nějaký rys odbojnosti a&nbsp;odvahy, který v&nbsp;ní samé nikdy nebyl a&nbsp;který neuměla ani popsat, neboť její chápání nezaznamenávalo skutečnost života dost jasně. Viděla tedy jenom hezkou a&nbsp;silnou Tinu od&nbsp;devíti let do&nbsp;třinácti, jak přichází a&nbsp;odchází, jak odmítá uposlechnout otcova rozkazu a&nbsp;jít pro pivo, jak se&nbsp;jí&nbsp;za&nbsp;to&nbsp;dostává nadávek a&nbsp;ran, nebo dokonce jak se&nbsp;otec za&nbsp;to&nbsp;na&nbsp;ni&nbsp;vrhá a&nbsp;jak ji&nbsp;někdy bije i&nbsp;matka, viděla ji, jak po&nbsp;pracovních hodinách nebo za&nbsp;nedělních odpolední a&nbsp;večerů stojí dole pod schody, dívá se&nbsp;na&nbsp;zalidněnou ulici nebo se&nbsp;prochází s&nbsp;jinými chlapci a&nbsp;děvčaty, zatímco matka ji&nbsp;žádala, aby doma pracovala&nbsp;– aby zametala, myla nádobí, stlala postele&nbsp;–, aby zkrátka dělala všechny ty&nbsp;nudné, šedivé práce.</span></p>
          <p class="chunk" data-nb-ref-number="24" data-nb-words="70" data-nb-chars="415"><span class="idea" data-nb-ref-number="24" id="idea24" data-nb-words="70" data-nb-chars="415">„Zas už&nbsp;se&nbsp;načesáváš! Zas už&nbsp;se&nbsp;načesáváš! Zas už&nbsp;se&nbsp;načesáváš!“ slýchala často otce křičet, když se&nbsp;Tina zastavila na&nbsp;okamžik před rozbitým zrcátkem, aby si&nbsp;upravila vlasy. „Pořád stojíš před tím pitomým zrcadlem a&nbsp;načesáváš se! Jestli hned odtamtud nezmizíš, vyhodím tě&nbsp;i&nbsp;se zrcátkem na&nbsp;ulici! Proč se, k&nbsp;čertu, pořád načesáváš? Mluv! Proč si&nbsp;ty&nbsp;vlasy načesáváš? Mluv! Tak mluv přece! Proč si&nbsp;ty&nbsp;vlasy načesáváš?“</span></p>
          <p class="chunk" data-nb-ref-number="25" data-nb-words="65" data-nb-chars="404"><span class="idea" data-nb-ref-number="25" id="idea25" data-nb-words="65" data-nb-chars="404">Ale Tinu to&nbsp;nikdy nesklíčilo a&nbsp;odpovídala mlčením. Občas si&nbsp;zpívala a&nbsp;chodila kolem s&nbsp;povzneseným výrazem. Oblékala se&nbsp;tak půvabně, jak bylo možno, jako by&nbsp;se&nbsp;těmi několika věcmi chtěla zbavit břemene života, který ji&nbsp;obklopoval. Vždy něco před ostatními skrývala a&nbsp;nepřála si, aby se&nbsp;čehokoli z&nbsp;jejích věcí dotýkali. A&nbsp;čím byla starší, tím víc nenáviděla otce, kterého nazývala „ochlastou“ a&nbsp;„hlupákem“.</span></p>
          <p class="chunk" data-nb-ref-number="26" data-nb-words="66" data-nb-chars="388"><span class="idea" data-nb-ref-number="26" id="idea26" data-nb-words="66" data-nb-chars="388">Tina nikdy příliš neposlouchala, odmítala chodit do&nbsp;kostela a&nbsp;odmítala i&nbsp;jakékoli práce v&nbsp;domácnosti. Kdykoli otec a&nbsp;matka pili nebo se&nbsp;hádali, utíkala pryč a&nbsp;zůstávala u&nbsp;některé dívky v&nbsp;sousedství, s&nbsp;kterou se&nbsp;znala. Přes veškerou špínu a&nbsp;ubohost, přes to, že&nbsp;se&nbsp;často stěhovali z&nbsp;místa na&nbsp;místo a&nbsp;jídlo bylo špatné, Tina ve&nbsp;dvanácti a&nbsp;třinácti letech vždy dokázala vypadat docela hezky.</span></p>
          <p class="chunk" data-nb-ref-number="27" data-nb-words="55" data-nb-chars="333"><span class="idea" data-nb-ref-number="27" id="idea27" data-nb-words="55" data-nb-chars="333">Magdalena si&nbsp;na&nbsp;ni&nbsp;často vzpomínala, jak nosívala pestře kostkovanou sukni, kterou kdesi sehnala a&nbsp;která jí&nbsp;velmi slušela, a&nbsp;jak měla u&nbsp;krku zapíchnutý pozlacený špendlík. A&nbsp;měla svůj vlastní způsob, jímž si&nbsp;žluté vlasy upravovala na&nbsp;hlavě hodně do&nbsp;výšky, a&nbsp;to patrně uvázlo v&nbsp;Magdalenině paměti hlavně pro ony otcovy hrubé poznámky.</span></p>
          <h2 id="ii" class="chunk" data-nb-ref-number="28" data-nb-words="1" data-nb-chars="2"><span class="idea" data-nb-ref-number="28" id="idea28" data-nb-words="1" data-nb-chars="2">II</span></h2>
          <p class="chunk" data-nb-ref-number="29" data-nb-words="48" data-nb-chars="286"><span class="idea" data-nb-ref-number="29" id="idea29" data-nb-words="48" data-nb-chars="286">Nepřekvapuje, že&nbsp;Magdalena dospěla do&nbsp;svých dvanácti a&nbsp;třinácti let, aniž dost rozuměla velkému světu kolem, aniž měla nějaké určité vědomosti nebo dovednost. Opilá matka teď více méně závisela na&nbsp;ní, neboť otec zemřel na&nbsp;zápal plic a&nbsp;bratr i&nbsp;sestra zmizeli a&nbsp;zařídili si&nbsp;život po&nbsp;svém.</span></p>
          <p class="chunk" data-nb-ref-number="30" data-nb-words="75" data-nb-chars="441"><span class="idea" data-nb-ref-number="30" id="idea30" data-nb-words="75" data-nb-chars="441">Zprvu nemohla dostat nic jiného než nějakou ubohou začátečnickou práci v&nbsp;obchodech a&nbsp;v&nbsp;obchodních domech nebo jí&nbsp;nezbývalo než pomáhat matce v&nbsp;praní a&nbsp;uklízení. Když bylo už&nbsp;nezbytné získat peníze na&nbsp;činži, na&nbsp;jídlo nebo na&nbsp;topivo, nalézala paní Kinsellová vždy po&nbsp;čase příležitostnou práci v&nbsp;nějaké prádelně nebo v&nbsp;kuchyni, při drhnutí podlah nebo při mytí oken, ale nikdy to&nbsp;nebylo na&nbsp;dlouho. Záliba v&nbsp;pití ji&nbsp;brzy zase o&nbsp;místa připravila.</span></p>
          <p class="chunk" data-nb-ref-number="31" data-nb-words="77" data-nb-chars="483"><span class="idea" data-nb-ref-number="31" id="idea31" data-nb-words="77" data-nb-chars="483">Magdalena jí&nbsp;při těchto pracích pomáhala, dokud sama nedostala ve&nbsp;třinácti letech práci v&nbsp;továrně na&nbsp;cukrovinky za&nbsp;tři dolary třicet centů týdně. I&nbsp;když však pravidelně přinášela tyto peníze, nebyla tu&nbsp;žádná záruka, že&nbsp;matka k&nbsp;tomu přidá tolik, aby to&nbsp;stačilo na&nbsp;jídlo a&nbsp;otop. Zatímco Magdalena pracovala, matka zaháněla svoje až&nbsp;příliš zřejmá trápení lahví a&nbsp;za nocí i&nbsp;o&nbsp;nedělích odměňovala Magdalenu žvaněním, které bylo tím nesnesitelnější, že&nbsp;je&nbsp;neprovázelo žádné hmotné pohodlí.</span></p>
          <p class="chunk" data-nb-ref-number="32" data-nb-words="97" data-nb-chars="587"><span class="idea" data-nb-ref-number="32" id="idea32" data-nb-words="97" data-nb-chars="587">Někdy dítě opravdu hladovělo. Jakmile se&nbsp;trochu napila, jala se&nbsp;matka plakat a&nbsp;naříkat nad svými nemocemi, a&nbsp;to bojácnou a&nbsp;účastnou dceru uvádělo do&nbsp;stavu úplného zoufalství. V&nbsp;naprosté beznaději hledalo dítě nějaký způsob, jak tomu uniknout. Když se&nbsp;po&nbsp;snížení počtu pracovních sil v&nbsp;továrně na&nbsp;cukrovinky vrátila zase do&nbsp;řad těch, kteří hledali práci, a&nbsp;když jí&nbsp;pověděl jeden ze&nbsp;sousedů, spatřiv její ubohost, že&nbsp;v&nbsp;kterémsi obchodním domě hledají na&nbsp;předvánoční dobu výpomocné síly, šla se&nbsp;tam představit, ale její šaty byly v&nbsp;té době tak zchátralé, že&nbsp;o&nbsp;jejím přijetí ani neuvažovali.</span></p>
          <p class="chunk" data-nb-ref-number="33" data-nb-words="68" data-nb-chars="434"><span class="idea" data-nb-ref-number="33" id="idea33" data-nb-words="68" data-nb-chars="434">Pak přijal matku i&nbsp;Magdalenu jakýsi majitel restaurace v&nbsp;blízké ulici jako umývačky nádobí, ale byl nucen matku propustit, i&nbsp;když Magdalenu chtěl zaměstnávat dál. Ale kuchař v&nbsp;té restauraci jí&nbsp;prokazoval pozornosti, které ji&nbsp;děsily, a&nbsp;tak musela uprchnout, aniž dostala onu část ubožácké mzdy, která jí&nbsp;ještě patřila. Poněvadž již dříve pomáhala matce při uklízení, podařilo se&nbsp;jí&nbsp;dostat v&nbsp;kterési rodině místo pomocnice v&nbsp;domácnosti.</span></p>
          <p class="chunk" data-nb-ref-number="34" data-nb-words="98" data-nb-chars="574"><span class="idea" data-nb-ref-number="34" id="idea34" data-nb-words="98" data-nb-chars="574">Kdo něco ví&nbsp;o&nbsp;životě služek, ví&nbsp;také, jak neuspokojivé je&nbsp;to&nbsp;postavení&nbsp;– jaká je&nbsp;to&nbsp;ubohost a&nbsp;beznaděj. Ať&nbsp;sloužila v&nbsp;kterékoli rodině&nbsp;– a&nbsp;nedostávala zatím žádná lepší místa&nbsp;–, vždy byla její jedinou místností jen kuchyně nebo podkrovní komůrka. Zde také měla setrvávat, jestliže ovšem nepracovala v&nbsp;jiné místnosti bytu nebo nešla občas navštívit matku. Jejím světem byly hrnce a&nbsp;pánve, drhnutí, uklízení a&nbsp;stlaní lůžek. Jestliže vedle matky ji&nbsp;chtěl někdo někdy navštívit (ač se&nbsp;to&nbsp;stávalo zřídka), musel s&nbsp;ní setrvat v&nbsp;kuchyni, a&nbsp;to bylo místo ohavné a&nbsp;za dne nepříjemné.</span></p>
          <p class="chunk" data-nb-ref-number="35" data-nb-words="82" data-nb-chars="468"><span class="idea" data-nb-ref-number="35" id="idea35" data-nb-words="82" data-nb-chars="468">Jak brzy pochopila, neměla v&nbsp;životě žádná práva. Ráno se&nbsp;od&nbsp;ní&nbsp;očekávalo, že&nbsp;vstane přede všemi ostatními, ačkoli předtím pracovala dlouho do&nbsp;noci. Než se&nbsp;sama mohla najíst, musela dát snídani ostatním&nbsp;– a&nbsp;pak jedla, co&nbsp;po&nbsp;nich zbylo. Pak nastalo zametání a&nbsp;uklízení. Když jí&nbsp;bylo patnáct let, pán domu ji&nbsp;v&nbsp;jednom místě tak pronásledoval, jakmile při tom nebyla paní, že&nbsp;musela odejít; jinde to&nbsp;zase byl syn. Byla teď už&nbsp;přitažlivější, i&nbsp;když ne&nbsp;krásná nebo vyzývavá.</span></p>
          <p class="chunk" data-nb-ref-number="36" data-nb-words="65" data-nb-chars="394"><span class="idea" data-nb-ref-number="36" id="idea36" data-nb-words="65" data-nb-chars="394">Ať&nbsp;však byla kdekoli, ať&nbsp;dělala jakoukoli práci, ustavičně myslila na&nbsp;matku, na&nbsp;Tinu, na&nbsp;Franka, na&nbsp;otce, na&nbsp;všechny ty&nbsp;truchlivé nezbytnosti, chyby a&nbsp;neřesti, jež určovaly jejich životy. Bratra ani sestru již nikdy nespatřila. A&nbsp;s&nbsp;matkou, myslívala si, bude žít až&nbsp;do&nbsp;konce života (a&nbsp;to pro svoji citlivost a&nbsp;účastnost, jež nebyla schopna překonat), leč by&nbsp;se&nbsp;jako ostatní odhodlala uprchnout.</span></p>
          <p class="chunk" data-nb-ref-number="37" data-nb-words="108" data-nb-chars="615"><span class="idea" data-nb-ref-number="37" id="idea37" data-nb-words="108" data-nb-chars="615">S&nbsp;matkou to&nbsp;bylo den ze&nbsp;dne horší, byla čím dál méně zdrženlivá a&nbsp;měla čím dál méně ohledů. Ať&nbsp;byla jakkoli „zlá“, Magdalena stále musela myslit na&nbsp;to, jak „těžký“ život měla za&nbsp;sebou. Ať&nbsp;v&nbsp;této době dostala kdekoli místo (a&nbsp;nedostala je&nbsp;často), brzy ji&nbsp;vždy propustili a&nbsp;tu se&nbsp;přicházela ptát po&nbsp;Magdaleně a&nbsp;žádala, aby s&nbsp;ní mohla mluvit. Její ošuntělé šaty i&nbsp;šála a&nbsp;hadrovitý klobouk právě tak jako její zhýralá tvář byly ovšem urážkou pro kteroukoli z&nbsp;těch spořádaných domácností. Jestliže s&nbsp;ní Magdalena směla promluvit, matka buď okamžitě začala mámit peníze, nebo v&nbsp;pláči hovořila o&nbsp;tom, co&nbsp;všechno potřebuje.</span></p>
          <p class="chunk" data-nb-ref-number="38" data-nb-words="81" data-nb-chars="452"><span class="idea" data-nb-ref-number="38" id="idea38" data-nb-words="81" data-nb-chars="452">„Nemám už&nbsp;vůbec čím mastit, moje milá“, nebo „Ach Bože, nemám dříví“, „chleba“, „maso“&nbsp;– nikdy neříkala, že&nbsp;nemá na&nbsp;pití. „Jistě nenecháš svou ubohou matku žít bez tepla a&nbsp;o&nbsp;hladu. Jsi přece hodné děvče. Dej mi&nbsp;padesát centů, jestli máš, anebo aspoň pětadvacet, a&nbsp;já dlouho zas nebudu na&nbsp;tobě nic chtít. Stačí i&nbsp;deset centů, jestli mi&nbsp;víc nemůžeš dát. Bůh ti&nbsp;to&nbsp;odplatí. Zítra dostanu práci. Jsi hodné děvče&nbsp;– nenechala bys mě&nbsp;přece odejít s&nbsp;prázdnou.“</span></p>
          <p class="chunk" data-nb-ref-number="39" data-nb-words="66" data-nb-chars="390"><span class="idea" data-nb-ref-number="39" id="idea39" data-nb-words="66" data-nb-chars="390">Dcera kolísala mezi studem a&nbsp;účastí a&nbsp;dala jí&nbsp;něco z&nbsp;toho mála, co&nbsp;sama měla, všecka rozechvěna strachem, že&nbsp;ji&nbsp;ta&nbsp;vetřelkyně zbaví zase zaměstnání. Pak stařena odcházela, ale nahlížela při tom někdy ještě do&nbsp;hrnců, a&nbsp;než zmizela, spatřila ji&nbsp;obvykle druhá služebná, která o&nbsp;tom dala zprávu paní domu, jež si&nbsp;samozřejmě takové návště­vy nepřála a&nbsp;řekla to&nbsp;Magdaleně nebo ji&nbsp;prostě vyhodila.</span></p>
          <p class="chunk" data-nb-ref-number="40" data-nb-words="28" data-nb-chars="168"><span class="idea" data-nb-ref-number="40" id="idea40" data-nb-words="28" data-nb-chars="168">Mezi čtrnáctým a&nbsp;šestnáctým rokem se&nbsp;takto vlekla z&nbsp;domác­nosti do&nbsp;domácnosti a&nbsp;z&nbsp;obchodu do&nbsp;obchodu, vždy v&nbsp;marné naději, že&nbsp;ji&nbsp;tentokrát matka už&nbsp;nebude znepokojovat.</span></p>
          <p class="chunk" data-nb-ref-number="41" data-nb-words="85" data-nb-chars="508"><span class="idea" data-nb-ref-number="41" id="idea41" data-nb-words="85" data-nb-chars="508">A&nbsp;právě v&nbsp;téže době ji&nbsp;volal život, zkrásnělý zpěvem mládí v&nbsp;krvi&nbsp;– ten život venku, který sliboval všechno, neboť dosud nedal nic. Prostičké životní potřeby i&nbsp;samy nezbytnosti patřící k&nbsp;oblékání a&nbsp;okrase, jimiž se&nbsp;uspokojuje mladé srdce a&nbsp;vrozená hrdost na&nbsp;vlastní vzhled, měly pro ni&nbsp;hodnotu zcela nesouměřitelnou s&nbsp;tím, jaká byla skutečná jejich cena. Ano, již byla ve&nbsp;věku, kdy začíná znít chemický zpěv mládí, kdy myšlenka odpovídá myšlence, barva barvě a&nbsp;sen snu. Dotkl se&nbsp;jí&nbsp;příslib skutečného života.</span></p>
          <p class="chunk" data-nb-ref-number="42" data-nb-words="79" data-nb-chars="469"><span class="idea" data-nb-ref-number="42" id="idea42" data-nb-words="79" data-nb-chars="469">Jak bylo přirozené, objevila se&nbsp;pak před ní&nbsp;láska v&nbsp;podobě mladíka, v&nbsp;podobě jakéhosi strojeného hejska ze&nbsp;světa trochu vyššího, než v&nbsp;kterém sama žila, a&nbsp;ten jí&nbsp;začal skládat své takřka bezcenné poklony. Tento syn dosti zámožného kupce z&nbsp;končin, kde právě byla zaměstnána, byl svým vnějškem okouzlující hezký mladík s&nbsp;růžovými tvářemi, se&nbsp;světlými vlasy, s&nbsp;modrýma očima a&nbsp;s&nbsp;ješitností, která by&nbsp;stačila pro deset lidí. Poněvadž byla plachá a&nbsp;milá, na&nbsp;čas ho&nbsp;upoutala.</span></p>
          <p class="chunk" data-nb-ref-number="43" data-nb-words="29" data-nb-chars="180"><span class="idea" data-nb-ref-number="43" id="idea43" data-nb-words="29" data-nb-chars="180">„Viděl jsem vás včera, jak myjete okna,“ řekl jí&nbsp;se&nbsp;zářivým, roztomilým úsměvem; nebo jindy: „Jistě bydlíte někde směrem k&nbsp;Blake Street. Každou chvíli vás vidím tam poblíž chodit.“</span></p>
          <p class="chunk" data-nb-ref-number="44" data-nb-words="20" data-nb-chars="122"><span class="idea" data-nb-ref-number="44" id="idea44" data-nb-words="20" data-nb-chars="122">Magdalena se&nbsp;zahanbenou tváří přiznala, že&nbsp;tomu tak je. Byl to&nbsp;pro ni&nbsp;bezmála zázrak, že&nbsp;probudila zájem takového šviháka.</span></p>
          <p class="chunk" data-nb-ref-number="45" data-nb-words="81" data-nb-chars="474"><span class="idea" data-nb-ref-number="45" id="idea45" data-nb-words="81" data-nb-chars="474">Pro mladíka jeho dovednosti a&nbsp;světáckých zkušeností bylo snadno vyčíhat ji&nbsp;v&nbsp;hrnoucím se&nbsp;proudu lidí, jímž někdy chodila na&nbsp;pochůzky nebo na&nbsp;návštěvu do&nbsp;matčina ubohého bydliště, a&nbsp;požádat ji, zda by&nbsp;mu&nbsp;dovolila, aby ji&nbsp;někdy navštívil. Vzhledem k&nbsp;ubohosti matčina bytu i&nbsp;vzhledem k&nbsp;matce samé neměl s&nbsp;tím úspěch, a&nbsp;tak se&nbsp;zmínil, že&nbsp;by&nbsp;nejbližší neděle byla ideální pro výlet na&nbsp;jedno z&nbsp;těch přepychových hlučných pobřeží, kam rád jezdíval autem s&nbsp;jinými chlapci a&nbsp;děvčaty.</span></p>
          <p class="chunk" data-nb-ref-number="46" data-nb-words="98" data-nb-chars="562"><span class="idea" data-nb-ref-number="46" id="idea46" data-nb-words="98" data-nb-chars="562">Stačil jediný výlet do&nbsp;říše pohádek, jediná návštěva jedné z&nbsp;těch síní, kde se&nbsp;hudba mísila se&nbsp;šuměním vln a&nbsp;kde se&nbsp;ji&nbsp;ze&nbsp;všech sil snažil naučit tanci, stačilo jediné jídlo v&nbsp;jedné z&nbsp;těch křiklavě vyzdobených, hlučných restaurací, stačilo jednou ochutnat těch vířivých radovánek a&nbsp;naděje dostala novou barvu i&nbsp;podnět a&nbsp;v&nbsp;její mysli se&nbsp;zrodil nový, na&nbsp;pohled uskutečnitelný sen o&nbsp;štěstí. Svět byl šťastnější, než si&nbsp;myslila&nbsp;– nebo jej bylo aspoň možno šťastnějším udělat; ne&nbsp;všichni lidé se&nbsp;rvali a&nbsp;řvali. Byly i&nbsp;takové věci jako něha, jako něžná a&nbsp;krásná slova.</span></p>
          <p class="chunk" data-nb-ref-number="47" data-nb-words="81" data-nb-chars="529"><span class="idea" data-nb-ref-number="47" id="idea47" data-nb-words="81" data-nb-chars="529">Avšak způsob, jímž mladík tak světácký zacházel s&nbsp;dívkou, byl stručný a&nbsp;jednoznačný. Duševním založením patřil k&nbsp;těm, kteří nalézají v&nbsp;ženské svěžesti jen pomíjivé potěšení, jenom příležitost zmocnit se&nbsp;panenství, zničit je&nbsp;a&nbsp;odhodit. Patřil ke&nbsp;skupině lidí, kteří hledají svoje štěstí ve&nbsp;zneužívání mladosti těch dívek, jejichž životy jsou tak bezbarvé a&nbsp;temné, že&nbsp;několik laskavých slov, změna prostředí i&nbsp;pouhá nová směs zážitků, jaké dosud nepoznaly, znamenají pro ně&nbsp;dostatečnou odměnu za&nbsp;všechno, co&nbsp;samy dají nebo udělají.</span></p>
          <p class="chunk" data-nb-ref-number="48" data-nb-words="5" data-nb-chars="30"><span class="idea" data-nb-ref-number="48" id="idea48" data-nb-words="5" data-nb-chars="30">Magdalena byla z&nbsp;těchto dívek.</span></p>
          <p class="chunk" data-nb-ref-number="49" data-nb-words="99" data-nb-chars="516"><span class="idea" data-nb-ref-number="49" id="idea49" data-nb-words="99" data-nb-chars="516">Poněvadž sama v&nbsp;životě nikdy nic neměla, pouhé pomyšlení na&nbsp;tohoto muže, který byl tak smělý a&nbsp;hezký, který se&nbsp;tolik vyznal ve&nbsp;světě, že&nbsp;jí&nbsp;z&nbsp;něho mohl ukázat víc, než o&nbsp;čem kdy snila, že&nbsp;ji&nbsp;mohl uvést na&nbsp;místa plná barev a&nbsp;světel, a&nbsp;který ji&nbsp;ujišťoval, že&nbsp;ona se&nbsp;hodí pro lepší věci, i&nbsp;když snad změna nenastane hned&nbsp;– pouhé takové pomyšlení stačilo vzbudit její důvěru tam, kde měla nejméně důvěřovat. Aby mu&nbsp;byla zcela po&nbsp;vůli, mluvil později dokonce o&nbsp;svatbě, říkal jí, že&nbsp;láska má&nbsp;být štědrá a&nbsp;důvěřivá&nbsp;– a&nbsp;pak…</span></p>
          <h2 id="iii" class="chunk" data-nb-ref-number="50" data-nb-words="1" data-nb-chars="3"><span class="idea" data-nb-ref-number="50" id="idea50" data-nb-words="1" data-nb-chars="3">III</span></h2>
          <p class="chunk" data-nb-ref-number="51" data-nb-words="32" data-nb-chars="200"><span class="idea" data-nb-ref-number="51" id="idea51" data-nb-words="32" data-nb-chars="200">Detektiv Amundsen, hlídkující jako jestřáb v&nbsp;okolí Čtrnácté ulice a&nbsp;ulice K&nbsp;nedaleko Blake Street, kde Magdalena po&nbsp;jistou dobu bydli­la, začal se&nbsp;zajímat o&nbsp;novou tvář, která mu&nbsp;byla trochu podezřelá.</span></p>
          <p class="chunk" data-nb-ref-number="52" data-nb-words="51" data-nb-chars="307"><span class="idea" data-nb-ref-number="52" id="idea52" data-nb-words="51" data-nb-chars="307">Po&nbsp;několik dní v&nbsp;různých hodinách vídal jakousi dívku, jak napůl plíživě, napůl drze chodí končinou, jejíž samo ovzduší bylo poskvrnou ctnosti. Pravda, dosud nespatřil, že&nbsp;by&nbsp;byla na&nbsp;někoho promluvila; v&nbsp;jejím pohledu a&nbsp;v&nbsp;jejích způsobech nebylo také nic, z&nbsp;čeho by&nbsp;mohl soudit, že&nbsp;na&nbsp;někoho chce promluvit.</span></p>
          <p class="chunk" data-nb-ref-number="53" data-nb-words="46" data-nb-chars="280"><span class="idea" data-nb-ref-number="53" id="idea53" data-nb-words="46" data-nb-chars="280">Měl však sebevědomí mužů svého povolání, měl i&nbsp;vyzkoušenou zdatnost, která mu&nbsp;pomohla dopadnout mnohé z&nbsp;těch, které napřed potají sledoval, a&nbsp;viděl ostatně, kudy chodila a&nbsp;jak neklidně občas postávala na&nbsp;místě a&nbsp;potom se&nbsp;zase vracela. Byla velmi mladá, nebylo jí&nbsp;víc než sedmnáct.</span></p>
          <p class="chunk" data-nb-ref-number="54" data-nb-words="12" data-nb-chars="70"><span class="idea" data-nb-ref-number="54" id="idea54" data-nb-words="12" data-nb-chars="70">Upravil si&nbsp;vázanku a&nbsp;límeček a&nbsp;rozhodl se, že&nbsp;vyzkouší svou dovednost.</span></p>
          <p class="chunk" data-nb-ref-number="55" data-nb-words="37" data-nb-chars="234"><span class="idea" data-nb-ref-number="55" id="idea55" data-nb-words="37" data-nb-chars="234">„Promiňte, slečno. Vyšla jste si&nbsp;na&nbsp;procházku? Já&nbsp;taky. Dovolíte, abych vás kousek doprovodil? Nechtěla byste se&nbsp;jít něčeho napít? Pracuji tady blízko v&nbsp;Grey Street v&nbsp;opravně automobilů a&nbsp;dnes odpoledne mám volno. Bydlíte tady někde?“</span></p>
          <p class="chunk" data-nb-ref-number="56" data-nb-words="100" data-nb-chars="606"><span class="idea" data-nb-ref-number="56" id="idea56" data-nb-words="100" data-nb-chars="606">Magdalena si&nbsp;cizince prohlédla znepokojeným zrakem. Ode dne, kdy ji&nbsp;opustil onen mladý milenec, v&nbsp;době, kdy musela vzdorovat všem možným nemocem, kdy však nebyla ochotna přiznat se&nbsp;opilé, blouznící matce nebo spolehnout na&nbsp;její pomoc, vyzkoušela již všechny možnosti. Životní potřeby i&nbsp;nezbytné výdaje, vyvolané tím, že&nbsp;byla těhotná způsobem tak pokořujícím, právě tak jako nutná péče o&nbsp;matku přinutily ji&nbsp;nakonec až&nbsp;k&nbsp;tomuhle&nbsp;– v&nbsp;každém případě aspoň na&nbsp;nějaký čas, jak si&nbsp;říkala. Když ji&nbsp;jakási pouliční holka zastihla, jak bloudí v&nbsp;pláči ulicemi, ujala se&nbsp;jí&nbsp;na&nbsp;několik týdnů a&nbsp;poradila jí, co&nbsp;má&nbsp;dělat.</span></p>
          <p class="chunk" data-nb-ref-number="57" data-nb-words="60" data-nb-chars="375"><span class="idea" data-nb-ref-number="57" id="idea57" data-nb-words="60" data-nb-chars="375">Břemeno, kterého se&nbsp;tolik bála, odňali jí&nbsp;umělou, nemilosrdnou a&nbsp;zločinnou cestou. Pak poznávala život v&nbsp;ulicích, až&nbsp;byla schopna nalézt v&nbsp;něm oporu; ale ač&nbsp;už&nbsp;od&nbsp;té&nbsp;doby nabyla zkušeností, bylo jí&nbsp;těžko přizpůsobit se&nbsp;tomuto krutému podnikání. Duševně sem nepatřila. Opravdu to&nbsp;nechtěla dělat trvale; byla to&nbsp;jen dočasná výpomoc v&nbsp;nouzi, zplozená strachem a&nbsp;tupou beznadějí.</span></p>
          <p class="chunk" data-nb-ref-number="58" data-nb-words="35" data-nb-chars="221"><span class="idea" data-nb-ref-number="58" id="idea58" data-nb-words="35" data-nb-chars="221">Tomu však nebyl ochoten věřit ani detektiv Amundsen, ani zákon. Detektivovi připadala právě tak bezcenná jako kterákoli jiná&nbsp;– byla to&nbsp;jedna z&nbsp;těch podivných květin, o&nbsp;které nikdo nepečuje a&nbsp;kterým tupci nikdy nerozumějí.</span></p>
          <p class="chunk" data-nb-ref-number="59" data-nb-words="48" data-nb-chars="289"><span class="idea" data-nb-ref-number="59" id="idea59" data-nb-words="48" data-nb-chars="289">V&nbsp;blízké kavárně naslouchala pak jeho vyptávání. Řekl jí, že&nbsp;má&nbsp;v&nbsp;nedalekém hotelu pokoj nebo že&nbsp;si&nbsp;jej snadno může najmout. Proklínajíc osud, který ji&nbsp;přinutil přijímat takové projevy přízně, a&nbsp;zcela rozhodnuta brzy tento život opustit a&nbsp;dělat v&nbsp;budoucnosti něco lepšího, šla potom s&nbsp;ním.</span></p>
          <p class="chunk" data-nb-ref-number="60" data-nb-words="75" data-nb-chars="451"><span class="idea" data-nb-ref-number="60" id="idea60" data-nb-words="75" data-nb-chars="451">Brzy nastalo děsivé zjištění, že&nbsp;je&nbsp;to&nbsp;policejní úředník, že&nbsp;je&nbsp;to&nbsp;cynický, pohrdavý jestřáb, vysmívající se&nbsp;jejím slzám i&nbsp;vysvětlováním. Naprosto nic pro něj neznamenalo, že&nbsp;je&nbsp;tak mladá a&nbsp;že ani ještě nemůže být tak zatvrzelá, jak si&nbsp;namlouval. Přinutil ji, aby s&nbsp;ním šla ulicemi na&nbsp;nejbližší policejní strážnici, a&nbsp;přitom pokyvoval na&nbsp;své druhy v&nbsp;povolání, které potkávali, nebo se&nbsp;s&nbsp;nimi zastavoval a&nbsp;vykládal jim o&nbsp;tomto svém posledním vítězství.</span></p>
          <p class="chunk" data-nb-ref-number="61" data-nb-words="61" data-nb-chars="375"><span class="idea" data-nb-ref-number="61" id="idea61" data-nb-words="61" data-nb-chars="375">Pak ji&nbsp;příkrý a&nbsp;upřeně hledící policejní seržant, sedící tam bez kabátu, zapsal pod cizím jménem, které raději uvedla, než by&nbsp;přiznala svoje pravé jméno; potom kobka s&nbsp;dřevěnou lavicí, první, kterou kdy poznala; dozorkyně, která ji&nbsp;prohledala; potom jízda v&nbsp;uzavřeném povoze a&nbsp;obvyklý rychlý a&nbsp;matoucí soud před soudcem, jehož pohled jí&nbsp;připadal tak mrazivý, že&nbsp;ji&nbsp;to&nbsp;děsilo.</span></p>
          <p class="chunk" data-nb-ref-number="62" data-nb-words="7" data-nb-chars="59"><span class="idea" data-nb-ref-number="62" id="idea62" data-nb-words="7" data-nb-chars="59">„Nellie Fitzpatricková; detektiv Amundsen z&nbsp;osmého okresu.“</span></p>
          <p class="chunk" data-nb-ref-number="63" data-nb-words="65" data-nb-chars="405"><span class="idea" data-nb-ref-number="63" id="idea63" data-nb-words="65" data-nb-chars="405">Přítelkyně, která ji&nbsp;zaučila do&nbsp;pouličního života, varovala ji&nbsp;také, že&nbsp;chytnou-li ji&nbsp;a&nbsp;zavřou, může to&nbsp;znamenat dlouhé měsíce věznění v&nbsp;nějakém ústavě, jehož činnost a&nbsp;nápravný účel zcela nepochopila. Porozuměla jen tomu, že&nbsp;to&nbsp;bude znamenat ztrátu svobody a&nbsp;ztrátu těch několika věcí tak ubohých, jež mohla nazývat svým vlast­nictvím. A&nbsp;teď tu&nbsp;tedy byla sevřena zákonem, nemajíc nikoho, kdo by&nbsp;ji&nbsp;hájil.</span></p>
          <p class="chunk" data-nb-ref-number="64" data-nb-words="18" data-nb-chars="117"><span class="idea" data-nb-ref-number="64" id="idea64" data-nb-words="18" data-nb-chars="117">Detektiv svědčil, jak to&nbsp;už&nbsp;dělal ve&nbsp;stovkách dřívějších případů; konal obchůzku a&nbsp;ona ho&nbsp;obvyklým způsobem oslovila.</span></p>
          <p class="chunk" data-nb-ref-number="65" data-nb-words="70" data-nb-chars="463"><span class="idea" data-nb-ref-number="65" id="idea65" data-nb-words="70" data-nb-chars="463">Poněvadž jiné zákonné možnosti nebylo, navrhl ji&nbsp;policejní soudce k&nbsp;potrestání ještě před vyšetřením, a&nbsp;když pak vyšetřování ukázalo&nbsp;– jak ani nemohlo jinak&nbsp;–, že&nbsp;by&nbsp;jejímu životu prospělo, kdyby podstoupila některá nápravná opatření, poslali ji&nbsp;pryč. Nikdy neprošla žádným učením, které by&nbsp;bylo hodno toho jména. Její nezodpovědná matka propadla opilství. Nejlépe by&nbsp;jí&nbsp;prospělo několik měsíců v&nbsp;některém ústavě, kde by&nbsp;se&nbsp;naučila nějakému povolání nebo řemeslu.</span></p>
          <p class="chunk" data-nb-ref-number="66" data-nb-words="14" data-nb-chars="80"><span class="idea" data-nb-ref-number="66" id="idea66" data-nb-words="14" data-nb-chars="80">A&nbsp;tak byla na&nbsp;období jednoho roku odevzdána do&nbsp;péče řádu Sester dobrého pastýře.</span></p>
          <h2 id="iv" class="chunk" data-nb-ref-number="67" data-nb-words="1" data-nb-chars="2"><span class="idea" data-nb-ref-number="67" id="idea67" data-nb-words="1" data-nb-chars="2">IV</span></h2>
          <p class="chunk" data-nb-ref-number="68" data-nb-words="67" data-nb-chars="416"><span class="idea" data-nb-ref-number="68" id="idea68" data-nb-words="67" data-nb-chars="416">Šedivé a&nbsp;tvrdé stěny tohoto ústavu přísně čněly nad jednou z&nbsp;nejpustších a&nbsp;nejméně půvabných končin města. Severním průčelím byla budova obrácena do&nbsp;vydlážděného dvora, za&nbsp;nímž byly skály na&nbsp;břehu rozprouděné úžiny a&nbsp;maják. Na&nbsp;východ byly skály a&nbsp;řeka, šedivý prostor, kde bylo v&nbsp;zimě plno racků a&nbsp;kde truchlivě znělo houkání nekonečného proudu plavidel. Na&nbsp;jih stály pusté uhelné sklady, nákladní nádraží a&nbsp;činžáky.</span></p>
          <p class="chunk" data-nb-ref-number="69" data-nb-words="115" data-nb-chars="751"><span class="idea" data-nb-ref-number="69" id="idea69" data-nb-words="115" data-nb-chars="751">Odsouzené provinilé ženy různých věků&nbsp;– „děti“, k&nbsp;nimž patřila Magdalena, „dívky“ od&nbsp;osmnácti do&nbsp;třiceti, „ženy“ od&nbsp;třiceti do&nbsp;padesáti a&nbsp;stařeny od&nbsp;padesáti do&nbsp;posledních let života&nbsp;– přijížděly sem dvakrát týdně v&nbsp;bedně, která byla takřka vzduchotěsná, v&nbsp;zabedněném povoze podobném cirkusovým vozům, který měl jen u&nbsp;stropu malá zamřížovaná větrací okénka. Uvnitř byla u&nbsp;každé stěny holá, tvrdá lavice. Zástupkyně městského vyšetřovacího a&nbsp;dohlížecího úřadu, vyhublá, velmi stará žena, seděla uvnitř spolu s&nbsp;úředníkem rozměrů tak obrovských, že&nbsp;pouhý pohled na&nbsp;něj vyvolával otázku, proč nutno vozit s&nbsp;sebou takovou zbytečnou přítěž. V&nbsp;dlouhých nudných hodinách hladil si&nbsp;pro zábavu široká ústa zápěstím červené chlupaté ruky a&nbsp;snil o&nbsp;zašlých časech.</span></p>
          <p class="chunk" data-nb-ref-number="70" data-nb-words="44" data-nb-chars="276"><span class="idea" data-nb-ref-number="70" id="idea70" data-nb-words="44" data-nb-chars="276">Ústav řídila matka představená za&nbsp;pomoci třiceti jeptišek, jež všechny patřily k&nbsp;uvedenému řádu a&nbsp;z&nbsp;nichž každá byla odbornicí buď ve&nbsp;vaření, v&nbsp;domácím hospodaření, v&nbsp;praní prádla, v&nbsp;nakupování, v&nbsp;krajkářství, ve&nbsp;výchově nebo v&nbsp;půl tuctu jiných praktických a&nbsp;užitečných umění.</span></p>
          <p class="chunk" data-nb-ref-number="71" data-nb-words="120" data-nb-chars="728"><span class="idea" data-nb-ref-number="71" id="idea71" data-nb-words="120" data-nb-chars="728">Budova měla křídla či&nbsp;oddělení pro každou ze&nbsp;zmíněných skupin a&nbsp;zde měly tyto skupiny svoje místnosti, kde se&nbsp;pracovalo, svoje jídelny a&nbsp;ložnice i&nbsp;místnosti, kde se&nbsp;konaly hry. Jen jedna věc byla pro všechny společná, totiž náboženské obřady, jež se&nbsp;denně, často i&nbsp;dvakrát nebo třikrát za&nbsp;den konaly ve&nbsp;veliké kapli, ve&nbsp;vznešené, velikášsky vyzdobené síni s&nbsp;oltářem a&nbsp;svícemi, jejíž vysokou štíhlou věž s&nbsp;mohutným křížem na&nbsp;vrcholu bylo vidět z&nbsp;většiny místností, kde různé skupiny žen pracovaly. Za&nbsp;jitra se&nbsp;konaly mše, odpoledne pak nešpory a&nbsp;modlitby, často také další noční a&nbsp;sváteční pobožnosti toho nebo onoho druhu. Byla to&nbsp;útěcha pro ženy nábožensky založené. Pro ty, jimž se&nbsp;náboženství protivilo, byla to&nbsp;často trýzeň.</span></p>
          <p class="chunk" data-nb-ref-number="72" data-nb-words="82" data-nb-chars="531"><span class="idea" data-nb-ref-number="72" id="idea72" data-nb-words="82" data-nb-chars="531">Na&nbsp;všechnu práci i&nbsp;na všechen odpočinek a&nbsp;zábavy doléhala v&nbsp;ústavě krutá přísnost zákona a&nbsp;jeho vykonavatelek, vyžadujících pořádek, úpravnost, a&nbsp;ne-li pokání, tedy alespoň otrockou poslušnost, jež měla pokání nahradit. Ať&nbsp;byly hlasy jeptišek jakkoli měkké, jejich kroky jakkoli tiché, jejich jednání jakkoli zdvořilé, ať&nbsp;si&nbsp;počínaly s&nbsp;jemnou, přemlouvající účastí i&nbsp;něhou, přece jen byl za&nbsp;tím vším stín moci, jež mohla okamžitě vrátit kteroukoli z&nbsp;žen do&nbsp;rukou policie a&nbsp;vydat je&nbsp;příkrému soudnímu rozsudku, jemuž nelze uniknout.</span></p>
          <p class="chunk" data-nb-ref-number="73" data-nb-words="95" data-nb-chars="557"><span class="idea" data-nb-ref-number="73" id="idea73" data-nb-words="95" data-nb-chars="557">Ať&nbsp;byla povaha těchto provinilých žen a&nbsp;obětí jakákoli, právě tohle na&nbsp;ně&nbsp;účinkovalo mnohem víc než zklamané nebo nemilostivé pohledy, bylo-li jich vůbec třeba, a&nbsp;utišovalo je&nbsp;to&nbsp;i&nbsp;v&nbsp;hodinách největší vzpurnosti. I&nbsp;když se&nbsp;ze&nbsp;všech sil pokoušely na&nbsp;to&nbsp;zapomenout, byly si&nbsp;trvale vědomy, že&nbsp;je&nbsp;sem poslal a&nbsp;že je&nbsp;zde vězní zákon. Bylo dobré a&nbsp;v&nbsp;některých případech uklidňovalo, že&nbsp;zde vládl mír, pořádek, laskavost a&nbsp;soulad, ale bylo též zřejmé, že&nbsp;zdejší život řídí dvě odlišné síly, jednak sama moc zákona, jednak jemné, milé a&nbsp;krásné přemlouvání jeptišek.</span></p>
          <p class="chunk" data-nb-ref-number="74" data-nb-words="101" data-nb-chars="596"><span class="idea" data-nb-ref-number="74" id="idea74" data-nb-words="101" data-nb-chars="596">Pro dítě tak nezkušené a&nbsp;dosud neuvažující, jímž byla Magdalena, mělo však v&nbsp;té době tohle všechno příchuť jediné věci&nbsp;– příchuť příkré, drsné, bezohledné moci zákona a&nbsp;života, jež nedělá rozdíly a&nbsp;jež se&nbsp;nikdy neptá po&nbsp;příčinách, nýbrž jen rozkazuje, jak se&nbsp;má&nbsp;co&nbsp;dělat, a&nbsp;rozkazuje nemilosrdně. Jako nějaký poděšený živočich, stojící náhle tváří v&nbsp;tvář hroznému nepříteli, byla v&nbsp;první době schopna myslit jen na&nbsp;nějaký temný koutek, kam by&nbsp;mohla vklouznout a&nbsp;kde by&nbsp;se&nbsp;mohla skrýt, na&nbsp;nějaké tajné místo tak nenápadné a&nbsp;nepatrné, kam by&nbsp;ji&nbsp;krutý velký svět tam venku ani nemínil pronásledovat.</span></p>
          <p class="chunk" data-nb-ref-number="75" data-nb-words="21" data-nb-chars="142"><span class="idea" data-nb-ref-number="75" id="idea75" data-nb-words="21" data-nb-chars="142">A&nbsp;většina řádových sester, zvláště ty, jež nad ní&nbsp;měly přímý dohled, dobře rozuměla pravděpodobnému směru i&nbsp;těkání jejích tehdejších myšlenek.</span></p>
          <p class="chunk" data-nb-ref-number="76" data-nb-words="88" data-nb-chars="520"><span class="idea" data-nb-ref-number="76" id="idea76" data-nb-words="88" data-nb-chars="520">Věděly, v&nbsp;jakém je&nbsp;duševním stavu, neboť přece už&nbsp;po&nbsp;mnohá léta pečovaly o&nbsp;mnohé podobné dívky. I&nbsp;když byl zákon příkrý, jeptišky měly na&nbsp;paměti její prospěch. Při veškeré její dobré vůli i&nbsp;poslušnosti stále tu&nbsp;zbývala ještě jedna věc, totiž nutnost zbavit její znepokojenou, vzdorující, strnulou a&nbsp;patrně krutě zraněnou mysl slepé víry v&nbsp;základní nespravedlnost života, přimět ji, aby naopak věřila, jak i&nbsp;ony samy byly ochotny věřit, že&nbsp;všechny cesty nejsou uzavřeny a&nbsp;že všechna síla a&nbsp;moc není v&nbsp;základě temná a&nbsp;zlá.</span></p>
          <p class="chunk" data-nb-ref-number="77" data-nb-words="42" data-nb-chars="238"><span class="idea" data-nb-ref-number="77" id="idea77" data-nb-words="42" data-nb-chars="238">V&nbsp;jejich očích tu&nbsp;byla nádherná naděje pro všechny, bylo tu&nbsp;východisko a&nbsp;spolu s&nbsp;mnohými mohla podle nich i&nbsp;ona najít způsoby a&nbsp;prostředky, jež by&nbsp;jí&nbsp;pomohly vyrovnat se&nbsp;se&nbsp;životem, způsoby a&nbsp;prostředky patrně lepší, než jaké kdy poznala.</span></p>
          <h2 id="v" class="chunk" data-nb-ref-number="78" data-nb-words="1" data-nb-chars="1"><span class="idea" data-nb-ref-number="78" id="idea78" data-nb-words="1" data-nb-chars="1">V</span></h2>
          <p class="chunk" data-nb-ref-number="79" data-nb-words="32" data-nb-chars="224"><span class="idea" data-nb-ref-number="79" id="idea79" data-nb-words="32" data-nb-chars="224">Například sestra Anežka, která dozírala na&nbsp;bezvadně čistou, avšak temnou místnost, připomínající stodolu, kde bylo asi sto šicích strojů, na&nbsp;nichž šily košile, patřila sama k&nbsp;bytostem, jejichž minulost nebyla příliš šťastná.</span></p>
          <p class="chunk" data-nb-ref-number="80" data-nb-words="57" data-nb-chars="372"><span class="idea" data-nb-ref-number="80" id="idea80" data-nb-words="57" data-nb-chars="372">Když se&nbsp;v&nbsp;osmnácti letech po&nbsp;smrti otcově vrátila z&nbsp;kláštera, kam ji&nbsp;otec poslal, aby unikla ovzduší domova, které sám pokládal za&nbsp;neuspokojivé, zastihla zde elegantní matku, žijící životem, jaký si&nbsp;dosud neuměla ani představit a&nbsp;který nemohla přijmout. Mravní zkáza, přetvářka, marnotratné hovění choutkám, to&nbsp;všechno se&nbsp;jí&nbsp;právě tak brzy zošklivilo jako Magdaleně ulice.</span></p>
          <p class="chunk" data-nb-ref-number="81" data-nb-words="93" data-nb-chars="557"><span class="idea" data-nb-ref-number="81" id="idea81" data-nb-words="93" data-nb-chars="557">Zklamána zjistila po&nbsp;nějakém čase, že&nbsp;to&nbsp;nesnese, uprchla a&nbsp;hledala zprvu živobytí v&nbsp;tom světě, který nabízí jen hubené mzdy a&nbsp;holý život takovým, kdo jsou neschopni snášet jeho drsné a&nbsp;často hanebné způsoby; znavena svými pokusy vrátila se&nbsp;později do&nbsp;kláštera, v&nbsp;kterém byla vychována, a&nbsp;požádala, aby ji&nbsp;vycvičili pro tuto službu. Když poznala, že&nbsp;je&nbsp;tam život příliš prostý pro povahu již zdrsnělou, požádala o&nbsp;přeložení do&nbsp;Domu dobrého pastýře a&nbsp;v&nbsp;tomto ústavě pak poprvé našla povinnosti a&nbsp;příležitosti, jež byly svým způsobem ve&nbsp;shodě s&nbsp;jejími ideály.</span></p>
          <p class="chunk" data-nb-ref-number="82" data-nb-words="126" data-nb-chars="735"><span class="idea" data-nb-ref-number="82" id="idea82" data-nb-words="126" data-nb-chars="735">I&nbsp;představená téhož ústavu, matka Berta, jež často přicházela mezi chovanky a&nbsp;každé z&nbsp;nich se&nbsp;vyptávala na&nbsp;životní příběh, měla za&nbsp;sebou podobnou minulost a&nbsp;byla podobného duševního založení jako sest­ra Anežka, jenže v&nbsp;jejím životě bylo ještě víc opravdové dojemnosti a&nbsp;utrpení. Jako dcera výrobce obuvi zažila otcův úpadek, viděla, jak matka umírá na&nbsp;souchotiny, a&nbsp;musela se&nbsp;dívat na&nbsp;milovaného bratra, jak pije a&nbsp;hýří a&nbsp;jak nakonec umírá pod morovou ranou nemoci. Když zemřel otec, jemuž po&nbsp;léta oddaně sloužila, a&nbsp;když se&nbsp;dožila zklamání i&nbsp;v&nbsp;lásce, padl na&nbsp;ni&nbsp;zlý smutek, hledala východisko a&nbsp;dosáhla pak přijetí do&nbsp;tohoto řádu v&nbsp;naději, že&nbsp;i&nbsp;ona by&nbsp;mohla dát smysl svému životu, který ve&nbsp;světě mimo ústav sliboval tak příliš málo.</span></p>
          <p class="chunk" data-nb-ref-number="83" data-nb-words="66" data-nb-chars="400"><span class="idea" data-nb-ref-number="83" id="idea83" data-nb-words="66" data-nb-chars="400">Její velikou útěchou bylo, že&nbsp;měla někoho a&nbsp;něco, co&nbsp;mohla milovat, a&nbsp;uspokojovalo ji, že&nbsp;její služba pomohla vytvořit lepší podmínky pro životy, jež by&nbsp;byly jinak zhynuly. S&nbsp;touto myšlenkou tu&nbsp;den za&nbsp;dnem pracovala, procházela mezi chovankami různých oddělení a&nbsp;bděla nad tím, aby jejich úkoly nebyly příliš přísné a&nbsp;aby žádným způsobem nebyly zbavovány klidu a&nbsp;naděje, kde dosud nějaká naděje byla.</span></p>
          <p class="chunk" data-nb-ref-number="84" data-nb-words="145" data-nb-chars="861"><span class="idea" data-nb-ref-number="84" id="idea84" data-nb-words="145" data-nb-chars="861">Avšak vážné chování jeptišek, právě tak jako šedivá kartounová zástěra a&nbsp;ještě šedivější vlněné šaty, přísný účes, nejprostší střevíce, skutečnost, že&nbsp;musela vstávat v&nbsp;půl sedmé, účastnit se&nbsp;mše a&nbsp;v&nbsp;osm snídat, pracovat pak od&nbsp;půl deváté do&nbsp;půl jedné a&nbsp;znovu pak od&nbsp;půl druhé do&nbsp;čtyř, pravidelný oběd o&nbsp;půl jedné a&nbsp;večeře o&nbsp;šesté, modlitební hodiny o&nbsp;půl páté, jednoduché hry s&nbsp;novými družkami mezi pátou a&nbsp;šestou a&nbsp;pak zase mezi sedmou a&nbsp;devátou, hned potom odchod do&nbsp;veliké společné ložnice s&nbsp;malými, bíle natřenými železnými postelemi v&nbsp;dlouhých řadách, osvětlené po&nbsp;večerním zvonění jen malými petrolejkami nebo svícemi, jež blikavě hořely před soškami a&nbsp;obrázky, to&nbsp;všechno mělo pro Magdalenu příchuť pokání, která ji&nbsp;tím víc znepokojovala, že&nbsp;jí&nbsp;to&nbsp;bylo naprosto cizí a&nbsp;že byla pod trvalým dohledem, který jí&nbsp;byl proti mysli a&nbsp;který nemohla hned přijmout.</span></p>
          <p class="chunk" data-nb-ref-number="85" data-nb-words="43" data-nb-chars="229"><span class="idea" data-nb-ref-number="85" id="idea85" data-nb-words="43" data-nb-chars="229">A&nbsp;nemohla se&nbsp;také zbavit dojmu, že&nbsp;na&nbsp;ni&nbsp;dolehne ještě nějaký přísnější trest, že&nbsp;k&nbsp;tomu dojde pro nějaký nevyhnutelný omyl. Tak to&nbsp;bylo v&nbsp;jejím životě vždycky. Ale když zde strávila již jistý čas, ukázalo se, že&nbsp;to&nbsp;není tak zlé.</span></p>
          <p class="chunk" data-nb-ref-number="86" data-nb-words="80" data-nb-chars="448"><span class="idea" data-nb-ref-number="86" id="idea86" data-nb-words="80" data-nb-chars="448">Veliká dílna se&nbsp;stovkami strojů a&nbsp;s&nbsp;vysokými okny, z&nbsp;nichž byl pustý výhled k&nbsp;jihu na&nbsp;uhelné sklady a&nbsp;na řeku s&nbsp;loďmi a&nbsp;racky, nebyla tak nepříjemná. Velmi na&nbsp;ni&nbsp;zapůsobila ona čistá, zářivá okna, vyleštěná podlaha i&nbsp;stěny&nbsp;– samy chovanky všechno myly a&nbsp;uklízely, ale i&nbsp;jeptišky na&nbsp;tom pracovaly&nbsp;– a&nbsp;veliký dojem na&nbsp;ni&nbsp;udělalo také chování sester, jejich čepce s&nbsp;bílými okraji, černé oděvy, klinkající růžence i&nbsp;jejich neslyšná chůze a&nbsp;tichý hovor.</span></p>
          <p class="chunk" data-nb-ref-number="87" data-nb-words="81" data-nb-chars="502"><span class="idea" data-nb-ref-number="87" id="idea87" data-nb-words="81" data-nb-chars="502">Na&nbsp;počátku se&nbsp;nedostávalo nikomu žádných výčitek za&nbsp;to, že&nbsp;něčemu špatně porozuměl, a&nbsp;jeptišky jen trpělivě vysvětlovaly ty&nbsp;jednoduché věci, jež nebylo nesnadno vykonat; mimo běžné povinnosti, mimo pochodování v&nbsp;řadě s&nbsp;rukama zkříženýma na&nbsp;prsou a&nbsp;s&nbsp;hlavou vzhůru, mimo hromadné poklekání a&nbsp;modlitby před jídlem i&nbsp;po něm, při vstávání i&nbsp;ulehání a&nbsp;za jitra, v&nbsp;poledne i&nbsp;večer, když se&nbsp;rozezněl zvon, nebylo tu&nbsp;žádného skutečného utlačování; tyto skutečnosti nakonec způsobily, že&nbsp;se&nbsp;jí&nbsp;zde začalo líbit.</span></p>
          <p class="chunk" data-nb-ref-number="88" data-nb-words="61" data-nb-chars="354"><span class="idea" data-nb-ref-number="88" id="idea88" data-nb-words="61" data-nb-chars="354">Dívky, jež tu&nbsp;byly s&nbsp;ní, chovaly se&nbsp;zprvu s&nbsp;plachou mlčenlivostí, chladně nebo lhostejně, neboť každá z&nbsp;nich měla uzavřen v&nbsp;srdci vlastní svět minulých zážitků, styků a&nbsp;vztahů, ale když tu&nbsp;teď žily těsně vedle sebe při práci, při jídle, při modlitbách i&nbsp;při uléhání k&nbsp;spánku, neubránily se&nbsp;jisté družnosti, jež se&nbsp;pak projevila v&nbsp;rozhovorech a&nbsp;sdílnosti.</span></p>
          <p class="chunk" data-nb-ref-number="89" data-nb-words="43" data-nb-chars="259"><span class="idea" data-nb-ref-number="89" id="idea89" data-nb-words="43" data-nb-chars="259">Tak se&nbsp;například přes všechno velmi pronikavě zajímala o&nbsp;život ona mladičká dívka, jež vedle ní&nbsp;seděla v&nbsp;dílně&nbsp;– jmenovala se&nbsp;Viola Pattersová, bylo to&nbsp;čilé, světlovlasé, veselé stvoření&nbsp;– a&nbsp;život ji&nbsp;zajímal, přestože prožila mnoho, co&nbsp;lze nazvat zlým osudem.</span></p>
          <p class="chunk" data-nb-ref-number="90" data-nb-words="48" data-nb-chars="294"><span class="idea" data-nb-ref-number="90" id="idea90" data-nb-words="48" data-nb-chars="294">Postupně, hlavně při práci, nastalo mezi nimi dorozumění. Viola jí&nbsp;pověděla o&nbsp;svém otci, který byl povoláním samostatný lakýrník, pracoval vždy dobře, jestliže dostal práci, ale v&nbsp;podnikání se&nbsp;nevyznal a&nbsp;práci měl jen někdy. Matka byla náchylná k&nbsp;nemocem, byli chudí a&nbsp;v&nbsp;rodině bylo mnoho dětí.</span></p>
          <p class="chunk" data-nb-ref-number="91" data-nb-words="117" data-nb-chars="648"><span class="idea" data-nb-ref-number="91" id="idea91" data-nb-words="117" data-nb-chars="648">Viola pracovala nejdříve v&nbsp;továrně na&nbsp;krabice, kde vydělávala jen tři dolary nebo méně za&nbsp;práci od&nbsp;kusu&nbsp;– „lepila rohy“, jak to&nbsp;sama nazvala&nbsp;–, a&nbsp;když jí&nbsp;pak jednou vynadali a&nbsp;vyhodili dokonce od&nbsp;stolu, u&nbsp;něhož pracovala, odešla odtamtud. Když jí&nbsp;pak vynadal ještě i&nbsp;otec a&nbsp;řekl jí, že&nbsp;je&nbsp;„nafoukaná“, našla si&nbsp;práci v&nbsp;jednotkovém obchodě, kde se&nbsp;prodávalo za&nbsp;pět a&nbsp;za deset centů a&nbsp;kde dostávala tři dolary týdně a&nbsp;jedno procento z&nbsp;ceny prodaného zboží, jež jí&nbsp;nevyneslo víc než jediný další dolar. Pak dostala v&nbsp;kterémsi obchodním domě lepší místo za&nbsp;pět dolarů týdně a&nbsp;tam se&nbsp;právě setkala s&nbsp;tím hezkým chlapcem, který jí&nbsp;způsobil tolik nesnází.</span></p>
          <p class="chunk" data-nb-ref-number="92" data-nb-words="63" data-nb-chars="342"><span class="idea" data-nb-ref-number="92" id="idea92" data-nb-words="63" data-nb-chars="342">Byl to&nbsp;taxikář, který měl vždycky vůz, chtěl-li pracovat, ale pracovat se&nbsp;mu&nbsp;chtělo jen zřídka. I&nbsp;když se&nbsp;s&nbsp;ní rychle oženil a&nbsp;odvedl ji&nbsp;od&nbsp;rodičů, nestaral se&nbsp;o&nbsp;ni příliš dobře, brzy po&nbsp;svatbě byl zatčen, se&nbsp;dvěma jinými obžalován, že&nbsp;ukradl jakýsi stroj a&nbsp;prodal jej, a&nbsp;po dlouhých měsících soudní vazby byl odsouzen na&nbsp;tři roky do&nbsp;káznice.</span></p>
          <p class="chunk" data-nb-ref-number="93" data-nb-words="92" data-nb-chars="497"><span class="idea" data-nb-ref-number="93" id="idea93" data-nb-words="92" data-nb-chars="497">V&nbsp;té době se&nbsp;jí&nbsp;dovolával, aby mu&nbsp;přispěla na&nbsp;pomoc, naléhal na&nbsp;ni, aby sehnala takové částky peněz, o&nbsp;jakých se&nbsp;jí&nbsp;nikdy nesnilo&nbsp;– a&nbsp;o&nbsp;způsobu, jak a&nbsp;kde tolik peněz najít, se&nbsp;jí&nbsp;právě tak nesnilo&nbsp;–, zapřísahal ji, div jí&nbsp;nerozkazoval&nbsp;– a&nbsp;přece ho&nbsp;milovala. Když pak prováděla to&nbsp;„jak a&nbsp;kde“, chytila ji&nbsp;policie a&nbsp;poslala ji&nbsp;sem tak jako Magdalenu, jenže nikdy nikomu, ani Magdaleně neřekla, co&nbsp;ani policie nezjistila&nbsp;– že&nbsp;totiž na&nbsp;podnět své první lásky zařadila mezi svoje řemesla i&nbsp;zlodějství.</span></p>
          <p class="chunk" data-nb-ref-number="94" data-nb-words="73" data-nb-chars="394"><span class="idea" data-nb-ref-number="94" id="idea94" data-nb-words="73" data-nb-chars="394">„Ale mně to&nbsp;nevadí,“ šeptala nakonec při práci. „Dokud pracoval, byl ke&nbsp;mně hodný. Byl do&nbsp;mne blázen, rád tancoval a&nbsp;dobře jedl, rád chodil do&nbsp;divadla, když měl peníze, a&nbsp;vždycky mě&nbsp;bral s&nbsp;sebou. Jak my&nbsp;jsme se&nbsp;spolu měli! A&nbsp;jestli bude chtít, abych u&nbsp;něho zůstala, až&nbsp;se&nbsp;dostane ven, zůstanu s&nbsp;ním. Není ani zdaleka tak zlý jako někteří jiní. To&nbsp;bys měla slyšet, co&nbsp;některá děvčata vypravují!“</span></p>
          <p class="chunk" data-nb-ref-number="95" data-nb-words="12" data-nb-chars="68"><span class="idea" data-nb-ref-number="95" id="idea95" data-nb-words="12" data-nb-chars="68">Tak byla Magdalena přivedena k&nbsp;tomu, aby i&nbsp;ona pověděla svůj příběh.</span></p>
          <p class="chunk" data-nb-ref-number="96" data-nb-words="81" data-nb-chars="476"><span class="idea" data-nb-ref-number="96" id="idea96" data-nb-words="81" data-nb-chars="476">Byly tu&nbsp;i&nbsp;další dívky, které, jakmile bylo navázáno pouto vzájemné účasti, dychtivě vyprávěly svoje příběhy&nbsp;– byly to&nbsp;všechno životy smutné, nešťastné a&nbsp;zmučené&nbsp;– a&nbsp;právě již toto pouhé vyprávění vrátilo Magdaleně trochu dřívější slabé důvěry v&nbsp;život a&nbsp;zájem o&nbsp;něj. Neboť přes nešťastné počátky svých životů, přes bláto, do&nbsp;něhož se&nbsp;narodily a&nbsp;v&nbsp;němž bez vlastního zavinění žily, z&nbsp;něhož se&nbsp;všechny statečně snažily dostat se&nbsp;nahoru, měly dost odvahy pro život a&nbsp;víry v&nbsp;život.</span></p>
          <p class="chunk" data-nb-ref-number="97" data-nb-words="56" data-nb-chars="324"><span class="idea" data-nb-ref-number="97" id="idea97" data-nb-words="56" data-nb-chars="324">Ve&nbsp;všech případech byla jim zřejmě životní hvězdou i&nbsp;zhoubou láska. Myslily hlavně na&nbsp;radost, jíž možno dosáhnout v&nbsp;životě s&nbsp;mužem, myslily na&nbsp;život v&nbsp;svobodném světě, na&nbsp;to, jak budou někde pracovat a&nbsp;budou alespoň ve&nbsp;vzdáleném styku s&nbsp;krásou a&nbsp;veselostí života v&nbsp;té podobě, jak si&nbsp;tuto krásu a&nbsp;veselost samy představovaly.</span></p>
          <p class="chunk" data-nb-ref-number="98" data-nb-words="133" data-nb-chars="795"><span class="idea" data-nb-ref-number="98" id="idea98" data-nb-words="133" data-nb-chars="795">A&nbsp;tak postupně ozvěna onoho ztroskotání jejích původních nadějí doznívala v&nbsp;dálce čím dál větší a&nbsp;trapnost velikého studu a&nbsp;drsného procitnutí byla čím dál vzdálenější. Nevzrušená pravidelnost tohoto přísného života, ať&nbsp;jí&nbsp;jakkoli občas připadala lhostejná, utěšovala ji&nbsp;právě svou bezpečností a&nbsp;odlehlostí od&nbsp;světa. Byl to&nbsp;samozřejmě život hubený a&nbsp;ubohý, ale duši a&nbsp;srdci poskytoval bezpečí a&nbsp;klid. Smiřovala ji&nbsp;a&nbsp;konejšila ona spořádanost, s&nbsp;níž ráno vstávala v&nbsp;zešeřelé, tiché společné ložnici, s&nbsp;níž opakovala modlitby, jimž se&nbsp;měla naučit, s&nbsp;níž mlčky kráčela do&nbsp;kaple, k&nbsp;snídani a&nbsp;do práce, kde potom slyšela jen tiché hučení strojů, s&nbsp;níž znovu pak šla do&nbsp;kaple, s&nbsp;níž den co&nbsp;den nepříliš hlučně hrála s&nbsp;ostatními hry a&nbsp;s&nbsp;níž pak týmž pravidelným a&nbsp;tichým způsobem uléhala na&nbsp;malé lůžko.</span></p>
          <p class="chunk" data-nb-ref-number="99" data-nb-words="118" data-nb-chars="640"><span class="idea" data-nb-ref-number="99" id="idea99" data-nb-words="118" data-nb-chars="640">Přesto však&nbsp;– nebo právě proto&nbsp;– nemohla se&nbsp;ubránit myšlenkám na&nbsp;hřmot a&nbsp;hluk života venku. Svět k&nbsp;ní byl příkrý a&nbsp;způsobil jí&nbsp;trápení, ale svým drsným, brutálním způsobem byl pln života. Ozářené ulice za&nbsp;noci! Automobily! Onen taneční pavilon tam nad modrým mořem, v&nbsp;němž se&nbsp;kdysi učila tančit! Zmizelé dotyky rukou jejího nevěrného milence&nbsp;– jeho polibky&nbsp;– tak krátce to&nbsp;trvalo, tak brzy to&nbsp;skončilo! Kde je&nbsp;teď v&nbsp;tom velikém, podivném vnějším světě? S&nbsp;kým je? Jak vypadá ona dívka? A&nbsp;unaví ho&nbsp;právě tak rychle? Bude s&nbsp;ní jednat právě tak špatně? Kde je&nbsp;asi Tina? Kde Frank? Kde matka? Co&nbsp;se&nbsp;stalo s&nbsp;její matkou? Neslyšela o&nbsp;ní ani slovo.</span></p>
          <p class="chunk" data-nb-ref-number="100" data-nb-words="77" data-nb-chars="477"><span class="idea" data-nb-ref-number="100" id="idea100" data-nb-words="77" data-nb-chars="477">Po&nbsp;nějaké době, když vycítila, že&nbsp;sestra Anežka je&nbsp;velkomyslná, hodna důvěry i&nbsp;trpělivá, pověděla jí&nbsp;všechno, co&nbsp;se&nbsp;týkalo jí&nbsp;a&nbsp;její matky, zaplakala na&nbsp;jejím rameni a&nbsp;sestra jí&nbsp;slíbila, že&nbsp;vyzví všechno, co&nbsp;bude možno vyzvědět. Když však zjišťování ukázalo, že&nbsp;Magdalenina matka byla poslána do&nbsp;donucovací pracovny, usoudila, že&nbsp;zatím bude lépe nic o&nbsp;tom neříkat. Až&nbsp;se&nbsp;Magdalena vrátí do&nbsp;světa, jistě ji&nbsp;hned najde. Proč zatemňovat rašící život vzpomínkami tak zahanbujícími?</span></p>
          <h2 id="vi" class="chunk" data-nb-ref-number="101" data-nb-words="1" data-nb-chars="2"><span class="idea" data-nb-ref-number="101" id="idea101" data-nb-words="1" data-nb-chars="2">VI</span></h2>
          <p class="chunk" data-nb-ref-number="102" data-nb-words="46" data-nb-chars="284"><span class="idea" data-nb-ref-number="102" id="idea102" data-nb-words="46" data-nb-chars="284">Když pak uplynula určená lhůta, poslali ji&nbsp;znovu do&nbsp;světa, plnou zakořeněných vzpomínek na&nbsp;pobyt v&nbsp;ústavě, tentokrát ne&nbsp;už&nbsp;snad tak uboze vyzbrojenou jako dříve, přece však připravenou na&nbsp;život jen v&nbsp;omezené míře, jak už&nbsp;to&nbsp;bylo dáno jejím duševním založením a&nbsp;rozumovými schopnostmi.</span></p>
          <p class="chunk" data-nb-ref-number="103" data-nb-words="99" data-nb-chars="633"><span class="idea" data-nb-ref-number="103" id="idea103" data-nb-words="99" data-nb-chars="633">Když se&nbsp;jí&nbsp;dostalo mnoha vážných a&nbsp;domněle moudrých napomenutí, týkajících se&nbsp;osidel a&nbsp;nástrah tohoto světa, a&nbsp;když ji&nbsp;černě oděná jeptiška doprovodila přímo až&nbsp;do&nbsp;jedné z&nbsp;těch mravných a&nbsp;nábožných rodin, jejíž přísná věrnost právě tomuto druhu zbožnosti byla pokládána za&nbsp;ideální příklad, byla odkázána opět sama na&nbsp;sebe a&nbsp;nezbývalo jí&nbsp;než pokračovat v&nbsp;témž druhu práce jako dříve, neboť jeptiškám bylo zatěžko získat pro své chovanky jakákoli jiná než nejpodřadnější místa. Jejich způsob výchovy a&nbsp;výcviku záležel vlastně jen v&nbsp;poskytování mravních naučení, takže nevyžadoval ani tak zručnosti, jako spíše víry a&nbsp;slepé poslušnosti.</span></p>
          <p class="chunk" data-nb-ref-number="104" data-nb-words="46" data-nb-chars="271"><span class="idea" data-nb-ref-number="104" id="idea104" data-nb-words="46" data-nb-chars="271">Myšlenka víry, zbožnosti, blahosklonné moci, jež je&nbsp;nadřazena silám člověka a&nbsp;pečuje o&nbsp;jeho dobro, obklopovala ji&nbsp;zde právě tak jako v&nbsp;samém ústavě, jako by&nbsp;to&nbsp;byl sám vzduch nebo opar, i&nbsp;když nikterak nebyla ochotna tuto myšlenku přijmout a&nbsp;nikdy o&nbsp;ní vážně neuvažovala.</span></p>
          <p class="chunk" data-nb-ref-number="105" data-nb-words="84" data-nb-chars="505"><span class="idea" data-nb-ref-number="105" id="idea105" data-nb-words="84" data-nb-chars="505">Všude tu&nbsp;byly jako v&nbsp;ústavě sošky a&nbsp;barevné obrázky světců, kolem jejichž čel zářily hvězdy nebo koruny, jejichž ruce držely žezla nebo lilie a&nbsp;jejichž těla byla oděna do&nbsp;spanilých a&nbsp;příjemných hávů bílé, modré, růžové a&nbsp;zlaté barvy. V&nbsp;jejich tvářích byl jas, v&nbsp;jejich očích blahosklonná zamyšlenost, a&nbsp;přece to&nbsp;byly pro Magdalenu pouze podobizny, snad hezké, půvabné, dokonce potěšující, ale tak odlišné od&nbsp;života, jak ona jej znala, že&nbsp;pro ni&nbsp;skutečně neznamenaly o&nbsp;mnoho víc než pouhé obyčejné obrázky.</span></p>
          <p class="chunk" data-nb-ref-number="106" data-nb-words="112" data-nb-chars="672"><span class="idea" data-nb-ref-number="106" id="idea106" data-nb-words="112" data-nb-chars="672">Ve&nbsp;velikém kostele, který navštěvovali a&nbsp;kam je&nbsp;podle jejich přání doprovázela, byly další podobné obrazy světců, osvětlené svícemi, sochy a&nbsp;oltáře, kolem nichž také zářilo někdy více, někdy méně svící, a&nbsp;na ty&nbsp;pak s&nbsp;údivem a&nbsp;s&nbsp;uctivou bázní zírala. Oděvy kněží i&nbsp;jáhnů, zlatobílé a&nbsp;zlatorudé ornáty, štoly a&nbsp;komže, zlaté a&nbsp;stříbrné kříže, kalichy a&nbsp;číše, to&nbsp;všechno probouzelo mocnou bázlivou úctu v&nbsp;její nezkušené a&nbsp;dojmům až&nbsp;příliš přístupné mysli, aniž ji&nbsp;to&nbsp;přesvědčovalo o&nbsp;přítomnosti vyšších mocností, jejichž smysl a&nbsp;důležitost nebyla schopna žádným způsobem vycítit. Bůh, Bůh, Bůh&nbsp;– stále slyšela jen o&nbsp;Něm a&nbsp;o&nbsp;utrpení a&nbsp;smrti Pána Ježíše, jenž sám sebe obětoval.</span></p>
          <p class="chunk" data-nb-ref-number="107" data-nb-words="25" data-nb-chars="142"><span class="idea" data-nb-ref-number="107" id="idea107" data-nb-words="25" data-nb-chars="142">Jako v&nbsp;ústavě i&nbsp;zde nejvíc působilo na&nbsp;její rozum a&nbsp;nejvíc se&nbsp;lišilo od&nbsp;jejího dřívějšího života ono stálé ticho, čistota, pořádek i&nbsp;prostota.</span></p>
          <p class="chunk" data-nb-ref-number="108" data-nb-words="43" data-nb-chars="264"><span class="idea" data-nb-ref-number="108" id="idea108" data-nb-words="43" data-nb-chars="264">Dříve tyto věci neznala a&nbsp;netušila jejich význam. Den za&nbsp;dnem jako dopadající kapky, jako plynutí času začaly teď na&nbsp;ni&nbsp;působit, i&nbsp;když jen slabě. Věčná pravidelnost, zvyklosti, řád i&nbsp;ovzduší obrovské autoritářské církve, to&nbsp;všechno se&nbsp;jí&nbsp;navždy vtisklo do&nbsp;paměti.</span></p>
          <p class="chunk" data-nb-ref-number="109" data-nb-words="149" data-nb-chars="899"><span class="idea" data-nb-ref-number="109" id="idea109" data-nb-words="149" data-nb-chars="899">Avšak přes občasné inspekční návštěvy některé z&nbsp;jeptišek polepšovacího ústavu bylo jí&nbsp;nejen dovoleno, nýbrž byla přímo nucena vydělávat si&nbsp;na&nbsp;živobytí tak, jak nejlépe uměla, a&nbsp;pracovat za&nbsp;takovou mzdu, jaké jen byla schopna dosáhnout. Přes všechny modlitby jeptišek a&nbsp;jejich dobrou vůli život na&nbsp;ni&nbsp;doléhal a&nbsp;štval ji&nbsp;jako kdykoli dříve. Přes napomenutí ze&nbsp;strany církve rozuměla ona rodina, u&nbsp;které Magdalena pracovala, svým náboženským závazkům jen v&nbsp;tom smyslu, že&nbsp;jí&nbsp;má&nbsp;poskytovat bydliště a&nbsp;jídlo podle práce. Jestliže by&nbsp;si&nbsp;přála žít lépe, musela by&nbsp;– jak brzy pochopila&nbsp;– dosáhnout nějaké odborné zdatnosti, kterou teď neměla a&nbsp;která, jakmile by&nbsp;jí&nbsp;dosáhla, byla by&nbsp;pro její nynější práci zbytečná. A&nbsp;jestliže si&nbsp;za&nbsp;oněch měsíců prožitých v&nbsp;ústavě uvědomila, že&nbsp;je&nbsp;správné usilovat o&nbsp;lepší život, než jaký dosud vedla, tím naléhavěji a&nbsp;vábněji ji&nbsp;teď volal svět se&nbsp;svými radostmi a&nbsp;nadějemi.</span></p>
          <p class="chunk" data-nb-ref-number="110" data-nb-words="68" data-nb-chars="398"><span class="idea" data-nb-ref-number="110" id="idea110" data-nb-words="68" data-nb-chars="398">Ale jak to&nbsp;udělat? Jak? To&nbsp;byla veliká otázka. Její duše nebyla z&nbsp;těch důmyslných a&nbsp;statečných, jež jsou samy schopny vytvořit si&nbsp;zajímavý život. Ať&nbsp;o&nbsp;tom jakkoli přemýšlela a&nbsp;ať to&nbsp;jakkoli zkoumala, jen láska, jen a&nbsp;jen láska a&nbsp;obdiv k&nbsp;nějakému schopnému a&nbsp;milujícímu muži, který by&nbsp;jí&nbsp;poskytoval pomocnou ruku, připadala jí&nbsp;jako jediná věc, jež by&nbsp;mohla vyřešit její nejrůznější pozemské strasti.</span></p>
          <p class="chunk" data-nb-ref-number="111" data-nb-words="62" data-nb-chars="360"><span class="idea" data-nb-ref-number="111" id="idea111" data-nb-words="62" data-nb-chars="360">Ale jak to&nbsp;udělat, jak přivolat lásku, aby byla dokonalá a&nbsp;nezraňovala? Dopustila se&nbsp;chyby, ke&nbsp;které by&nbsp;se&nbsp;v&nbsp;průběhu jakéhokoli počestného vztahu musela přiznat. Bylo by&nbsp;jí&nbsp;pro lásku a&nbsp;obdiv odpuštěno? Sama láska, mír, klid, šťastná spořádanost domácího života, jak se&nbsp;to&nbsp;domnívala spatřovat u&nbsp;lidí ve&nbsp;světě kolem&nbsp;– v&nbsp;jaké dálce se&nbsp;to&nbsp;třpytilo v&nbsp;podobě hvězdy!</span></p>
          <p class="chunk" data-nb-ref-number="112" data-nb-words="6" data-nb-chars="26"><span class="idea" data-nb-ref-number="112" id="idea112" data-nb-words="6" data-nb-chars="26">A&nbsp;opět tu&nbsp;byla její matka.</span></p>
          <p class="chunk" data-nb-ref-number="113" data-nb-words="59" data-nb-chars="364"><span class="idea" data-nb-ref-number="113" id="idea113" data-nb-words="59" data-nb-chars="364">Nedlouho potom, co&nbsp;se&nbsp;vrátila z&nbsp;ústavu, přiměla ji&nbsp;už&nbsp;sama osamělost spolu s&nbsp;pocitem odpovědnosti a&nbsp;soucitem vyhledat matku, aby se&nbsp;pak pokusila vytvořit aspoň zdání domova, byť nejubožejšího. Stále si&nbsp;říkala, že&nbsp;žádný domov nemá. V&nbsp;osamělosti jejího života znamenala matka nebo bude znamenat lidsky blízký, i&nbsp;když žebrácký sluch a&nbsp;hlas, místo, kam se&nbsp;lze uchýlit.</span></p>
          <p class="chunk" data-nb-ref-number="114" data-nb-words="63" data-nb-chars="344"><span class="idea" data-nb-ref-number="114" id="idea114" data-nb-words="63" data-nb-chars="344">Když přišla za&nbsp;jednoho z&nbsp;volných odpolední do&nbsp;jejich posledního společného bydliště, dověděla se, že&nbsp;matku poslali na&nbsp;„Ostrov“, že&nbsp;se&nbsp;pak vrátila a&nbsp;že ji&nbsp;umístili v&nbsp;městském chudobinci. Magdalenin dotaz v&nbsp;chudobinci vedl k&nbsp;tomu, že&nbsp;se&nbsp;matka o&nbsp;ní dověděla a&nbsp;že pak znovu začala žít odkázána na&nbsp;dceru a&nbsp;žila tak do&nbsp;své smrti, a&nbsp;to trvalo asi rok.</span></p>
          <p class="chunk" data-nb-ref-number="115" data-nb-words="19" data-nb-chars="124"><span class="idea" data-nb-ref-number="115" id="idea115" data-nb-words="19" data-nb-chars="124">Zatím však život ustavičně přese všechno Magdalenu přivolával a&nbsp;hnal vpřed, neboť dosud byla plna naděje a&nbsp;horečnosti mládí.</span></p>
          <p class="chunk" data-nb-ref-number="116" data-nb-words="21" data-nb-chars="147"><span class="idea" data-nb-ref-number="116" id="idea116" data-nb-words="21" data-nb-chars="147">Než odešla z&nbsp;ústavu, v&nbsp;němž společně pracovaly, řekla jí&nbsp;Viola Pattersová při jednom z&nbsp;těch výbuchů důvěrnosti, vyvolaných vzájemnou přitažlivostí:</span></p>
          <p class="chunk" data-nb-ref-number="117" data-nb-words="68" data-nb-chars="356"><span class="idea" data-nb-ref-number="117" id="idea117" data-nb-words="68" data-nb-chars="356">„Až budeme obě venku, ráda bych se&nbsp;s&nbsp;tebou setkala, ale nemá smysl, abys mi&nbsp;sem psala, poněvadž by&nbsp;mi&nbsp;to&nbsp;tak jako tak nedaly. Asi jim nebude po&nbsp;chuti, abychom se&nbsp;my&nbsp;dvě daly dohromady. Vypadá to, že&nbsp;mě&nbsp;vůbec nemají tak rády jako tebe. Ale napiš mi&nbsp;na&nbsp;adresu&nbsp;–,“ udala jakési jméno a&nbsp;přesnou adresu, „s poznámkou, aby to&nbsp;odevzdali mně, a&nbsp;určitě to&nbsp;dostanu.“</span></p>
          <p class="chunk" data-nb-ref-number="118" data-nb-words="20" data-nb-chars="120"><span class="idea" data-nb-ref-number="118" id="idea118" data-nb-words="20" data-nb-chars="120">Ujistila Magdalenu, že&nbsp;patrně dostane dobré místo, jakmile se&nbsp;zbaví dozoru jeptišek, a&nbsp;bude pak moci pro ni&nbsp;něco udělat.</span></p>
          <p class="chunk" data-nb-ref-number="119" data-nb-words="30" data-nb-chars="174"><span class="idea" data-nb-ref-number="119" id="idea119" data-nb-words="30" data-nb-chars="174">Za&nbsp;těch temných nových dní na&nbsp;to&nbsp;často myslila, a&nbsp;když na&nbsp;ni&nbsp;tísnivě doléhaly rozmanité životní zájmy, napsala jí&nbsp;konečně a&nbsp;brzy pak dostala pozvání, aby ji&nbsp;přišla navštívit.</span></p>
          <p class="chunk" data-nb-ref-number="120" data-nb-words="68" data-nb-chars="433"><span class="idea" data-nb-ref-number="120" id="idea120" data-nb-words="68" data-nb-chars="433">Jak se&nbsp;však ukázalo, nemohla ve&nbsp;svém novém duševním stavu hledat u&nbsp;Violy cestu k&nbsp;lepšímu životu. Jak Magdalena brzy zjistila, patřila Viola ke&nbsp;skupině lidí, která si&nbsp;razila cestu způsobem, jehož se, jak si&nbsp;sama slíbila, chtěla navždy vystříhat. Viola bydlila ve&nbsp;vlastním bytě, který byl mnohem pohodlnější než všechna bydliště, v&nbsp;kterých kdy žila Magdalena, ale způsob, jímž se&nbsp;prodírala životem, nemohla Magdalena hned tak přijmout.</span></p>
          <p class="chunk" data-nb-ref-number="121" data-nb-words="104" data-nb-chars="575"><span class="idea" data-nb-ref-number="121" id="idea121" data-nb-words="104" data-nb-chars="575">Ale ani její vlastní život nestál za&nbsp;nic, ať&nbsp;jakkoli měnila ubohá zaměstnání v&nbsp;obchodech a&nbsp;továrnách a&nbsp;doufala, že&nbsp;si&nbsp;tím přilepší. Když tak den za&nbsp;dnem pracovala, měla čím dál jasnější pocit, že&nbsp;jí&nbsp;ty&nbsp;chudičké úkoly, jimiž se&nbsp;lopotí, nevynesou nic, co&nbsp;by&nbsp;mělo trvalou hodnotu. Matka teď byla již mrtva a&nbsp;ona osamělejší než kdy dříve. Za&nbsp;těch několik let, kdy uboze žila z&nbsp;chudého výdělku, kdy pracovala a&nbsp;snila, její mysl se&nbsp;ustavičně zabývala láskou a&nbsp;vším, co&nbsp;by&nbsp;láska pro ni&nbsp;znamenala&nbsp;– co&nbsp;by&nbsp;znamenalo stisknutí tápající ruky, útočiště v&nbsp;srdci, jež by&nbsp;ji&nbsp;do&nbsp;sebe pojalo.</span></p>
          <p class="chunk" data-nb-ref-number="122" data-nb-words="25" data-nb-chars="140"><span class="idea" data-nb-ref-number="122" id="idea122" data-nb-words="25" data-nb-chars="140">A&nbsp;pak podruhé v&nbsp;jejím nedlouhém životě láska přišla, nebo se&nbsp;aspoň zdálo, že&nbsp;přišla&nbsp;– jestliže nebyla nikde jinde, tedy jistě v&nbsp;jejím srdci.</span></p>
          <p class="chunk" data-nb-ref-number="123" data-nb-words="118" data-nb-chars="706"><span class="idea" data-nb-ref-number="123" id="idea123" data-nb-words="118" data-nb-chars="706">Vlastním úsilím se&nbsp;teď stala prodavačkou v&nbsp;jednom z&nbsp;velkých obchodů a&nbsp;dostávala sedm dolarů týdně, s&nbsp;nimiž se&nbsp;protloukala životem. A&nbsp;právě tam se&nbsp;jednoho dne mezi zákazníky objevil jeden z&nbsp;těch lstivě svůdných mistrů v&nbsp;umění života, v&nbsp;němž se&nbsp;živobytí dobývá jen chytračením, jeden z&nbsp;těch mužů šťastně obdařených vábným zevnějškem, pro něž jsou ženy něco, co&nbsp;lze chytit na&nbsp;knírek se&nbsp;špičkami obrácenými vzhůru, na&nbsp;ješitně sčesanou kadeř, na&nbsp;bezvadné a&nbsp;nápadné prádlo, na&nbsp;šaty a&nbsp;boty tak svítící novotou, že&nbsp;to&nbsp;do&nbsp;světa každodenní práce vnáší úplné vzrušení. V&nbsp;jeho chování a&nbsp;pohledech byla roztomilost, kterou umí zplna ocenit jen ženské srdce&nbsp;– a&nbsp;to srdce, které se&nbsp;nevyzná v&nbsp;bezcennosti povrchního lesku.</span></p>
          <p class="chunk" data-nb-ref-number="124" data-nb-words="33" data-nb-chars="208"><span class="idea" data-nb-ref-number="124" id="idea124" data-nb-words="33" data-nb-chars="208">Ano, pouhý půvab chtivého muže, jeho mělká, nesrdečná dvornost, lesk jeho očí i&nbsp;pleti, velkopansky nedbalé způsoby, jaké nikdy nespatřila v&nbsp;uzoučkém světě, v&nbsp;němž žila, to&nbsp;stačilo upoutat a&nbsp;udržet její zájem.</span></p>
          <p class="chunk" data-nb-ref-number="125" data-nb-words="61" data-nb-chars="363"><span class="idea" data-nb-ref-number="125" id="idea125" data-nb-words="61" data-nb-chars="363">Opřel se&nbsp;o&nbsp;pult a&nbsp;prohlížel si&nbsp;papírnické výrobky a&nbsp;tužky, které prodávala, promluvil o&nbsp;cenách, o&nbsp;její práci, škádlivě se&nbsp;usmíval a&nbsp;celým svým počínáním jako by&nbsp;říkal, že&nbsp;je&nbsp;jedna z&nbsp;těch, jež mohou probudit jeho hluboký zájem. A&nbsp;současně ji&nbsp;začal přitahovat jakýsi živočišný magnetismus, jehož účinky si&nbsp;uvědomovala právě tak málo, jako kdyby byla kůl nebo kámen.</span></p>
          <p class="chunk" data-nb-ref-number="126" data-nb-words="78" data-nb-chars="463"><span class="idea" data-nb-ref-number="126" id="idea126" data-nb-words="78" data-nb-chars="463">Objevil se&nbsp;jeden z&nbsp;mnohých, úhledný krasavec, který se&nbsp;začal zajímat o&nbsp;ni a&nbsp;o&nbsp;její drobný život. Naolejované a&nbsp;zvlněné vlasy staly se&nbsp;korunou na&nbsp;hlavě boha; knír a&nbsp;ostrý, krutý nos tvořily souzvuk vynikající krásy. I&nbsp;svalnaté ruce, jež tak uměly uchopit, pohybovaly se&nbsp;v&nbsp;hudebním rytmu. Než odešel, měla čas jen vytušit, jaký je&nbsp;zázrak tato dokonalá bytost. Ale bytost se&nbsp;jednoho z&nbsp;příštích dní vrátila a&nbsp;chovala se&nbsp;s&nbsp;milostivostí ještě důvěrnější a&nbsp;lichotivější.</span></p>
          <p class="chunk" data-nb-ref-number="127" data-nb-words="43" data-nb-chars="224"><span class="idea" data-nb-ref-number="127" id="idea127" data-nb-words="43" data-nb-chars="224">Zaujala ho, jak jí&nbsp;příště řekl, a&nbsp;musí se&nbsp;stát jeho přítelkyní. Jednoho dne na&nbsp;ni&nbsp;čekal v&nbsp;době oběda a&nbsp;odvedl ji&nbsp;do&nbsp;lepší restaurace, než o&nbsp;jaké kdy snila, že&nbsp;do&nbsp;ní&nbsp;vstoupí, a&nbsp;při další příležitosti ho&nbsp;doprovázela na&nbsp;večeři.</span></p>
          <p class="chunk" data-nb-ref-number="128" data-nb-words="60" data-nb-chars="328"><span class="idea" data-nb-ref-number="128" id="idea128" data-nb-words="60" data-nb-chars="328">Podle jeho slov byla krásná, nádherná. Práce tak drsná promarňuje květ jejího života. Měla by&nbsp;se&nbsp;za&nbsp;něj vdát a&nbsp;její nesnáze by&nbsp;se&nbsp;tím vyřešily. Patřil k&nbsp;lidem&nbsp;– tak jí&nbsp;to&nbsp;řekl&nbsp;–, kteří vydělávají velmi mnoho peněz, jestliže mají štěstí. Mohl by&nbsp;ji&nbsp;dokonce občas odvézt z&nbsp;města a&nbsp;spatřila by&nbsp;tak odlehlá místa a&nbsp;zajímavé končiny.</span></p>
          <p class="chunk" data-nb-ref-number="129" data-nb-words="36" data-nb-chars="201"><span class="idea" data-nb-ref-number="129" id="idea129" data-nb-words="36" data-nb-chars="201">Pokud šlo o&nbsp;její zakrslý život, jak jej mohl poznat z&nbsp;těch drobností, jež se&nbsp;neubránila prozradit, naprosto se&nbsp;o&nbsp;něj nezajímal. Že&nbsp;její život byl dosud tak ubohý, v&nbsp;tom nebyla žádná její vlastní chyba…</span></p>
          <p class="chunk" data-nb-ref-number="130" data-nb-words="97" data-nb-chars="590"><span class="idea" data-nb-ref-number="130" id="idea130" data-nb-words="97" data-nb-chars="590">Láska, láska, láska… Vždy týž příběh. Když mu&nbsp;nakonec v&nbsp;záchvatu obdivu a&nbsp;lásky za&nbsp;jeho velkomyslnost pověděla o&nbsp;své veliké chybě, na&nbsp;chvíli se&nbsp;zatvářil, jako by&nbsp;byl vážně zamyšlen, a&nbsp;přešel to&nbsp;pak jako něco nepříliš důležitého, jako dojemně dětinský omyl. Pak došlo k&nbsp;jedné z&nbsp;těch rychlých a&nbsp;ukvapených svateb, jež jsou běžným zjevem v&nbsp;houštinách podsvětí chudoby, kde třeba hledat sebezáchranu. Nalezli duchovního a&nbsp;ve světle jeho mravní sebejistoty zdál se&nbsp;jejich svazek ideální. Pak se&nbsp;ubytovali v&nbsp;obyčejném penzionu a&nbsp;začal nový a&nbsp;lepší život, v&nbsp;němž se&nbsp;teprve všechno mělo uskutečnit.</span></p>
          <h2 id="vii" class="chunk" data-nb-ref-number="131" data-nb-words="1" data-nb-chars="3"><span class="idea" data-nb-ref-number="131" id="idea131" data-nb-words="1" data-nb-chars="3">VII</span></h2>
          <p class="chunk" data-nb-ref-number="132" data-nb-words="92" data-nb-chars="552"><span class="idea" data-nb-ref-number="132" id="idea132" data-nb-words="92" data-nb-chars="552">Kdo zná kruté a&nbsp;nemilosrdné způsoby onoho určitého typu dravců z&nbsp;podsvětí, kteří vybírají mláďata z&nbsp;hnízd a&nbsp;kradou výhonky z&nbsp;polí, kteří vidí život jen jako loviště, kde lze zotročovat ty, kdo jsou duševně nebo tělesně slabší než oni sami, tomu se&nbsp;tento popis nebude zdát přehnaný ani nesprávný. Jsou to&nbsp;Faginové pohlavního života, tvorové, kteří mění ženy jako kabáty a&nbsp;kteří si&nbsp;umějí život hanebnými cestami velmi usnadnit, a&nbsp;jejich oběti, jež je&nbsp;dobře poznaly, vždy budou tvrdit, že&nbsp;alespoň na&nbsp;čas pod jejich dohledem nebo dozorem byly dost šťastny.</span></p>
          <p class="chunk" data-nb-ref-number="133" data-nb-words="131" data-nb-chars="772"><span class="idea" data-nb-ref-number="133" id="idea133" data-nb-words="131" data-nb-chars="772">Tak tomu bylo s&nbsp;Magdalenou a&nbsp;s&nbsp;jejím milencem. S&nbsp;pobavenou a&nbsp;smějící se&nbsp;snášenlivostí hleděl na&nbsp;její přirozené, i&nbsp;když zpozdilé úsilí vytvořit ovzduší domova kolem jejich životů, o&nbsp;nichž se&nbsp;domnívala, že&nbsp;jsou spojeny, vystavět domov pro budoucnost, v&nbsp;které měli spolu žít, a&nbsp;viděl v&nbsp;tom jen něco bezcenného a&nbsp;směšného, kdežto pro ni&nbsp;to&nbsp;bylo, jako by&nbsp;se&nbsp;otvírala nebesa a&nbsp;poskytovala jí&nbsp;výhled do&nbsp;nového světa. V&nbsp;jeho lásce a&nbsp;v&nbsp;jeho péči měla přece najít mír. Později, jestliže nikoli hned&nbsp;– neboť si&nbsp;již postěžoval na&nbsp;okolnosti, které mu&nbsp;teď nedovolovaly pracovat&nbsp;–, měli shromažďovat výsledky své práce do&nbsp;společné pokladny a&nbsp;připravovat se&nbsp;tak na&nbsp;lepší život, jenž brzy nastane&nbsp;– připravovat domov, ideálně šťastné manželství kdesi ve&nbsp;světě. Dokonce pomýšlela i&nbsp;na děti.</span></p>
          <p class="chunk" data-nb-ref-number="134" data-nb-words="43" data-nb-chars="259"><span class="idea" data-nb-ref-number="134" id="idea134" data-nb-words="43" data-nb-chars="259">Nikterak ji&nbsp;nezarazilo, že&nbsp;si&nbsp;brzy opět postěžoval na&nbsp;dočasné obtíže, pro něž bylo nezbytné, aby oba šetřili, a&nbsp;že ji&nbsp;také požádal, aby si&nbsp;prozatím, „než urovná svoje záležitosti“, našla nějaké zaměstnání, v&nbsp;němž by&nbsp;vydělávala mnohem víc než v&nbsp;tom dosavadním.</span></p>
          <p class="chunk" data-nb-ref-number="135" data-nb-words="46" data-nb-chars="320"><span class="idea" data-nb-ref-number="135" id="idea135" data-nb-words="46" data-nb-chars="320">Vždyť jí&nbsp;bylo nepopsatelnou radostí pracovat pro svou lásku, neboť se&nbsp;vskutku dostavila láska, jež přece řeší všechny pozemské trampoty, jež odbourává všechny přehrady, i&nbsp;ty, jež jsou takřka nepřekonatelné. Teď tedy konečně měl její život rozkvést. Skončila osamělost a&nbsp;pominula tísnivá lhostejnost velikého moře života.</span></p>
          <p class="chunk" data-nb-ref-number="136" data-nb-words="103" data-nb-chars="633"><span class="idea" data-nb-ref-number="136" id="idea136" data-nb-words="103" data-nb-chars="633">Ale právě tak jako v&nbsp;onom prvním případě probuzení nastalo rychle a&nbsp;znamenalo rozčarování. Když viděl, s&nbsp;jakým poníženým zbožňováním pohlíží na&nbsp;jeho povrchní kouzlo, když viděl, že&nbsp;jeho prázdná, lstivá duše znamená pro ni&nbsp;počátek i&nbsp;konec všech věcí, bylo mu&nbsp;tím snadnější říci jí&nbsp;a&nbsp;brzy pak naléhat, že&nbsp;se&nbsp;musí uchýlit k&nbsp;nejsnadnějšímu a&nbsp;nejrychlejšímu vydělávání peněz&nbsp;– co&nbsp;to&nbsp;znamenalo, to&nbsp;si&nbsp;k&nbsp;svému zoufalství uvědomovala&nbsp;–, neboť velmi nutně potřebuje velkou částku. Dovršil to&nbsp;obvyklým vyprávěním o&nbsp;hrozícím neštěstí, o&nbsp;náhlé prohře v&nbsp;kartách, o&nbsp;tom, že&nbsp;by&nbsp;to&nbsp;všechno mohlo skončit jeho uvězněním a&nbsp;jejich nucenou odloučeností.</span></p>
          <p class="chunk" data-nb-ref-number="137" data-nb-words="85" data-nb-chars="509"><span class="idea" data-nb-ref-number="137" id="idea137" data-nb-words="85" data-nb-chars="509">Rychle jí&nbsp;také pověděl o&nbsp;mnoha případech, kdy ženy podobně zachránily mnohé z&nbsp;jeho přátel, o&nbsp;mnoha „pošetilcích“ a&nbsp;„hlupácích“, kterých je&nbsp;plno v&nbsp;ulicích a&nbsp;které ženy mohou snadno zlákat a&nbsp;vykořistit. Proč by&nbsp;váhala? Jen ať&nbsp;pomyslí na&nbsp;ty&nbsp;hubené, žebrácké mzdy, které dosud dostávala, na&nbsp;nicotnost svého dřívějšího života. Proč by&nbsp;teď ohrožovala jejich společnou budoucnost? Proč se&nbsp;nad tím pošetile rmoutit? Podle jeho soudu to&nbsp;pro lásku bylo pouhé nic. Což by&nbsp;to&nbsp;pro ni&nbsp;byla taková oběť? Takto ji&nbsp;přemlouval.</span></p>
          <p class="chunk" data-nb-ref-number="138" data-nb-words="29" data-nb-chars="173"><span class="idea" data-nb-ref-number="138" id="idea138" data-nb-words="29" data-nb-chars="173">Tentokrát však na&nbsp;ni&nbsp;nedolehl stud a&nbsp;strach ze&nbsp;zatčení, nýbrž pociťovala to&nbsp;jako urážku, které se&nbsp;na&nbsp;ní&nbsp;dopustil milovaný muž a&nbsp;která řezala, pálila, sežehovala a&nbsp;zraňovala.</span></p>
          <p class="chunk" data-nb-ref-number="139" data-nb-words="54" data-nb-chars="303"><span class="idea" data-nb-ref-number="139" id="idea139" data-nb-words="54" data-nb-chars="303">Jak si&nbsp;teď začala znovu mlhavě uvědomovat, milovaný muž by&nbsp;si&nbsp;tak neměl počínat. Jestliže láska byla to, o&nbsp;čem vždy snila, což ji&nbsp;milovaný muž neměl nad všechno jiné chránit a&nbsp;zachovávat pro sebe? A&nbsp;nyní došlo k&nbsp;tomuhle. Milovaný muž ji&nbsp;posílal, aby postávala v&nbsp;průchodech a&nbsp;před okny, aby „dělala oči“.</span></p>
          <p class="chunk" data-nb-ref-number="140" data-nb-words="32" data-nb-chars="197"><span class="idea" data-nb-ref-number="140" id="idea140" data-nb-words="32" data-nb-chars="197">Právě toto se&nbsp;v&nbsp;jejím mozku a&nbsp;srdci ustavičně otáčelo jako kolo. Neboť přes drsnost svých dosavadních citových zkušeností věřila, že&nbsp;takto láska nemá vypadat, že&nbsp;si&nbsp;milovaný muž nemá takto počínat.</span></p>
          <p class="chunk" data-nb-ref-number="141" data-nb-words="69" data-nb-chars="375"><span class="idea" data-nb-ref-number="141" id="idea141" data-nb-words="69" data-nb-chars="375">Tvářnost, jež se&nbsp;až&nbsp;do&nbsp;této hodiny a&nbsp;ještě i&nbsp;dlouho později zdála tolik hodna zbožňování, podobně jako tomu bylo s&nbsp;tvářností jejího prvního milence, ony oči, jež vypadaly, jako by&nbsp;na&nbsp;ni&nbsp;vyzařovaly lásku, ony rty, jež se&nbsp;usmívaly tak milostivě a&nbsp;líbaly ji, ruce a&nbsp;paže, které se&nbsp;jí&nbsp;dotýkaly a&nbsp;které ji&nbsp;svíraly, ne, nic z&nbsp;toho se&nbsp;nemělo podílet na&nbsp;násilí, které ji&nbsp;sem dohnalo.</span></p>
          <p class="chunk" data-nb-ref-number="142" data-nb-words="31" data-nb-chars="147"><span class="idea" data-nb-ref-number="142" id="idea142" data-nb-words="31" data-nb-chars="147">Láska by&nbsp;měla znamenat něco lepšího. On&nbsp;sám jí&nbsp;to&nbsp;na&nbsp;počátku říkal&nbsp;– hovořil přece o&nbsp;tom, že&nbsp;pro něj má&nbsp;větší cenu než cokoli jiného&nbsp;– a&nbsp;teď tohle!</span></p>
          <p class="chunk" data-nb-ref-number="143" data-nb-words="44" data-nb-chars="252"><span class="idea" data-nb-ref-number="143" id="idea143" data-nb-words="44" data-nb-chars="252">A&nbsp;pak jednoho večera o&nbsp;celý rok později nastalo vyvrcholení. Byl víc než jindy podrážděn nějakou ztrátou peněz a&nbsp;vůbec nutností snášet její přítomnost, i&nbsp;když mu&nbsp;dosud mohla prospět do&nbsp;jisté míry jako otrokyně, a&nbsp;jal se&nbsp;k&nbsp;ní mluvit s&nbsp;divokou zuřivostí.</span></p>
          <p class="chunk" data-nb-ref-number="144" data-nb-words="96" data-nb-chars="503"><span class="idea" data-nb-ref-number="144" id="idea144" data-nb-words="96" data-nb-chars="503">„Co zas chceš…! Jdi k&nbsp;čertu! Myslíš si, že&nbsp;jsem nějaké nemluvně? Pusť mě. Nech toho dolézání. Mám toho po&nbsp;krk. Říkám ti, nechytej mě&nbsp;za&nbsp;ruku! Mám toho dost, zatraceně dost! Ať&nbsp;jsi odtud! Ať&nbsp;jsi odtud&nbsp;– a&nbsp;nikdy se&nbsp;už&nbsp;nevracej! S&nbsp;tím je&nbsp;konec&nbsp;– konec&nbsp;– slyšíš? Myslím to&nbsp;zatraceně vážně… Jednou provždy konec. Už&nbsp;ať&nbsp;jsi odtud, a&nbsp;to navždycky. Nevracej se. Už&nbsp;jsem ti&nbsp;to&nbsp;říkal několikrát, ale tentokrát to&nbsp;<em>platí!</em> Rychle ať&nbsp;jsi odtud&nbsp;– kryso!&nbsp;– a&nbsp;ať tě&nbsp;tu&nbsp;nikdy už&nbsp;nevidím, slyšíš, ty&nbsp;zatracená příživnice!“</span></p>
          <p class="chunk" data-nb-ref-number="145" data-nb-words="35" data-nb-chars="184"><span class="idea" data-nb-ref-number="145" id="idea145" data-nb-words="35" data-nb-chars="184">Odstrčil ji, současně otevřel dveře, a&nbsp;když viděl, že&nbsp;ho&nbsp;stále ještě prosí a&nbsp;že se&nbsp;k&nbsp;němu tiskne, odhodil ji&nbsp;takovou silou, že&nbsp;si&nbsp;poranila levé oko a&nbsp;zápěstí levé ruky o&nbsp;zárubeň dveří.</span></p>
          <p class="chunk" data-nb-ref-number="146" data-nb-words="24" data-nb-chars="152"><span class="idea" data-nb-ref-number="146" id="idea146" data-nb-words="24" data-nb-chars="152">Bylo slyšet výkřiky: „Frede! Frede! Prosím tě! Prosím!“ a&nbsp;pak dveře zabouchly a&nbsp;ona zůstala venku, opírajíc se&nbsp;bezútěšně a&nbsp;zdrcena o&nbsp;zábradlí schodiště.</span></p>
          <p class="chunk" data-nb-ref-number="147" data-nb-words="113" data-nb-chars="677"><span class="idea" data-nb-ref-number="147" id="idea147" data-nb-words="113" data-nb-chars="677">A&nbsp;pak na&nbsp;ni&nbsp;jako již dříve dolehla krutost a&nbsp;nevyzpytatelnost života, jenže tentokrát měla mnohem méně naděje, jež by&nbsp;jí&nbsp;mohla být oporou. Všechno bylo tak temné a&nbsp;beznadějné. Často v&nbsp;těchto hodinách myslila na&nbsp;rychle plynoucí, ledovou vodu řeky, jež se&nbsp;leskla odrazy zimního měsíce, a&nbsp;pak opět na&nbsp;klid a&nbsp;mír Domu dobrého pastýře, na&nbsp;jeho chráněnou odloučenost od&nbsp;života, na&nbsp;ten jediný skutečný domov, na&nbsp;jediné útočiště, které kdy poznala. Takto zahloubána a&nbsp;potlačujíc občasné vzlyky, ubírala se&nbsp;pak širokými ulicemi směrem k&nbsp;tomuto útočišti a&nbsp;plna lítosti myslila na&nbsp;ponižující milostný život, jenž nyní skončil&nbsp;– na&nbsp;sen o&nbsp;lásce, která nikdy, už&nbsp;nikdy nemohla pro ni&nbsp;nastat.</span></p>
          <h2 id="viii" class="chunk" data-nb-ref-number="148" data-nb-words="1" data-nb-chars="4"><span class="idea" data-nb-ref-number="148" id="idea148" data-nb-words="1" data-nb-chars="4">VIII</span></h2>
          <p class="chunk" data-nb-ref-number="149" data-nb-words="85" data-nb-chars="501"><span class="idea" data-nb-ref-number="149" id="idea149" data-nb-words="85" data-nb-chars="501">Přísné červené zdi ústavu byly stejné jako dříve, ale byly teď v&nbsp;mrazivém svitu zimního měsíce temné, pokryty šedí a&nbsp;studené. Sehnutá, zamyšlená, zpola zmrzlá a&nbsp;plačící ušla dlouhou cestu. Nejednou po&nbsp;té&nbsp;cestě přiměla ji&nbsp;beznadějnost jejího života i&nbsp;snů, aby se&nbsp;zastavila, a&nbsp;vybízela ji, aby s&nbsp;novou rozhodností zamířila k&nbsp;řece&nbsp;– a&nbsp;jenom živé, povzbudivé vzpomínky, které si&nbsp;zachovala na&nbsp;truchlivě útulný dům, na&nbsp;jeho přísný mír a&nbsp;klid, na&nbsp;účastnost sestry Anežky i&nbsp;matky Berty, jenom to&nbsp;ji&nbsp;vedlo dál.</span></p>
          <p class="chunk" data-nb-ref-number="150" data-nb-words="132" data-nb-chars="836"><span class="idea" data-nb-ref-number="150" id="idea150" data-nb-words="132" data-nb-chars="836">Cestou uvažovala, zda ji&nbsp;vůbec přijmou, neboť jí&nbsp;přece mohli tolik vyčítat její truchlivý příběh. A&nbsp;přece ji&nbsp;to&nbsp;neodolatelně nutilo kráčet vpřed, tak ubezpečující byla vzpomínka na&nbsp;ten dům, který pak spatřila tichý a&nbsp;bez jediného rozsvíceného světla. Přece však nakonec jedno světlo objevila, a&nbsp;to u&nbsp;postranních dveří&nbsp;– nikoli u&nbsp;velké chladné brány, kterou ji&nbsp;vpustili, když sem přišla poprvé, nýbrž u&nbsp;vrátek umístěných poněkud stranou, která takřka ani neznala; a&nbsp;k&nbsp;těmto vrátkům po&nbsp;truchlivém váhání přistoupila, pak zazvonila a&nbsp;jakási ospalá jeptiška ji&nbsp;vpustila dovnitř a&nbsp;uvedla do&nbsp;tepla a&nbsp;ticha vnitřní předsíně. Jakmile byla uvnitř, kráčela mechanicky k&nbsp;bronzovým vratům, která podobně jako vězeňská vrata uzavírala chodbu, a&nbsp;zde unaveně klesla na&nbsp;jednu z&nbsp;prostých židlí stojících poblíž okénka ve&nbsp;vratech a&nbsp;zahleděla se&nbsp;skrze ně.</span></p>
          <p class="chunk" data-nb-ref-number="151" data-nb-words="62" data-nb-chars="399"><span class="idea" data-nb-ref-number="151" id="idea151" data-nb-words="62" data-nb-chars="399">Poraněné oko i&nbsp;odřené ruce ji&nbsp;bolely. Na&nbsp;kabátku, který byl trochu vybledlý, a&nbsp;na pomačkaném klobouku, který měla nepořádně nasazen, neboť jí&nbsp;bylo příliš zle, aby na&nbsp;něco takového myslila, leželo trochu sněhu. Když sestra tajemnice, pověřená dozorem nad místnostmi po&nbsp;půlnoci, uslyšela kroky a&nbsp;přišla k&nbsp;vratům, Magdalena znaveně vzhlédla a&nbsp;její drobné, začervenalé, drsné ruce zůstaly ležet v&nbsp;klíně.</span></p>
          <p class="chunk" data-nb-ref-number="152" data-nb-words="7" data-nb-chars="53"><span class="idea" data-nb-ref-number="152" id="idea152" data-nb-words="7" data-nb-chars="53">„Matko,“ řekla prosebně, „můžete mě&nbsp;vpustit dovnitř?“</span></p>
          <p class="chunk" data-nb-ref-number="153" data-nb-words="15" data-nb-chars="85"><span class="idea" data-nb-ref-number="153" id="idea153" data-nb-words="15" data-nb-chars="85">Když si&nbsp;pak vzpomněla, že&nbsp;ji&nbsp;může přijmout do&nbsp;ústavu jen matka Berta, dodala unaveně:</span></p>
          <p class="chunk" data-nb-ref-number="154" data-nb-words="12" data-nb-chars="64"><span class="idea" data-nb-ref-number="154" id="idea154" data-nb-words="12" data-nb-chars="64">„Je přítomna matka Berta? Byla jsem už&nbsp;tady v&nbsp;ústavě. Pozná mě.“</span></p>
          <p class="chunk" data-nb-ref-number="155" data-nb-words="71" data-nb-chars="450"><span class="idea" data-nb-ref-number="155" id="idea155" data-nb-words="71" data-nb-chars="450">Sestra tajemnice si&nbsp;ji&nbsp;zvědavě prohlédla, neboť vytušila v&nbsp;dívce víc oné nekonečné bídy, než kolik jí&nbsp;zde spatřila, a&nbsp;když viděla, že&nbsp;je&nbsp;buď nemocná, nebo plna zoufalství, pospíšila zavolat svou představenou, podle jejíhož nařízení měly se&nbsp;jí&nbsp;hlásit všechny takové žádosti o&nbsp;přijetí. Jakmile odešla, byl v&nbsp;předsíni naprostý klid. Brzy pak bylo slyšet kročeje v&nbsp;dřevácích a&nbsp;v&nbsp;čtvercovém okénku se&nbsp;objevila vrásčitá, věkem poznamenaná tvář matky Berty.</span></p>
          <p class="chunk" data-nb-ref-number="156" data-nb-words="18" data-nb-chars="105"><span class="idea" data-nb-ref-number="156" id="idea156" data-nb-words="18" data-nb-chars="105">„Co se&nbsp;děje, mé&nbsp;dítě?“ zeptala se&nbsp;zvědavě i&nbsp;mírně, udivena zuboženým stvořením, jež přišlo v&nbsp;tuto hodinu.</span></p>
          <p class="chunk" data-nb-ref-number="157" data-nb-words="35" data-nb-chars="214"><span class="idea" data-nb-ref-number="157" id="idea157" data-nb-words="35" data-nb-chars="214">„Matko,“ jala se&nbsp;Magdalena rozechvěle mluvit, když vzhlédla a&nbsp;poznala ji, „pamatujete se&nbsp;na&nbsp;mne? Jsem Magdalena. Byla jsem tu&nbsp;před čtyřmi lety. Byla jsem v&nbsp;dívčím oddělení. Pracovala jsem v&nbsp;dílně se&nbsp;šicími stroji.“</span></p>
          <p class="chunk" data-nb-ref-number="158" data-nb-words="24" data-nb-chars="145"><span class="idea" data-nb-ref-number="158" id="idea158" data-nb-words="24" data-nb-chars="145">Život a&nbsp;všechny ty&nbsp;konce jejích rozechvělých nadějí ji&nbsp;tolik ubily, že&nbsp;ani teď v&nbsp;tomto ústavě neočekávala nic jiného než lhostejnost a&nbsp;odmítnutí.</span></p>
          <p class="chunk" data-nb-ref-number="159" data-nb-words="17" data-nb-chars="90"><span class="idea" data-nb-ref-number="159" id="idea159" data-nb-words="17" data-nb-chars="90">„Skutečně, pamatuji se&nbsp;na&nbsp;tebe, mé&nbsp;dítě. Ale co&nbsp;tě&nbsp;sem přivedlo? Máš poraněné oko a&nbsp;ruce.“</span></p>
          <p class="chunk" data-nb-ref-number="160" data-nb-words="23" data-nb-chars="121"><span class="idea" data-nb-ref-number="160" id="idea160" data-nb-words="23" data-nb-chars="121">„Ano, matko, ale neptejte se&nbsp;mne, prosím&nbsp;– aspoň teď ne. Prosím vás, přijměte mě! Jsem tak unavena! Tak zle se&nbsp;mi&nbsp;vedlo!“</span></p>
          <p class="chunk" data-nb-ref-number="161" data-nb-words="30" data-nb-chars="160"><span class="idea" data-nb-ref-number="161" id="idea161" data-nb-words="30" data-nb-chars="160">„Samozřejmě, mé&nbsp;dítě,“ pravila matka a&nbsp;otevřela dvířka ve&nbsp;vratech. „Můžeš vejít. Ale co&nbsp;se&nbsp;ti&nbsp;stalo, dítě? Čím se&nbsp;to&nbsp;stalo, že&nbsp;jsi na&nbsp;tváři a&nbsp;na rukou zraněna?“</span></p>
          <p class="chunk" data-nb-ref-number="162" data-nb-words="36" data-nb-chars="205"><span class="idea" data-nb-ref-number="162" id="idea162" data-nb-words="36" data-nb-chars="205">„Matko,“ prosila Magdalena znaveně, „musím teď na&nbsp;to&nbsp;odpovídat? Jsem tak nešťastna! Můžete mi&nbsp;zas dát, co&nbsp;jsem zde nosívala na&nbsp;sobě, a&nbsp;poskytnout mi&nbsp;postel na&nbsp;dnešní noc&nbsp;– onu malou postel tam pod lampou?“</span></p>
          <p class="chunk" data-nb-ref-number="163" data-nb-words="25" data-nb-chars="152"><span class="idea" data-nb-ref-number="163" id="idea163" data-nb-words="25" data-nb-chars="152">„Ale ano, samozřejmě to&nbsp;dostaneš,“ řekla jeptiška, když vytušila veliký zármutek. „A&nbsp;nemusíš teď nic říkat. Myslím, že&nbsp;vím, k&nbsp;čemu došlo. Pojď se&nbsp;mnou.“</span></p>
          <p class="chunk" data-nb-ref-number="164" data-nb-words="35" data-nb-chars="221"><span class="idea" data-nb-ref-number="164" id="idea164" data-nb-words="35" data-nb-chars="221">Vedla ji&nbsp;holou, slabě osvětlenou chodbou a&nbsp;pak po&nbsp;železných pevných schodech, jež se&nbsp;pod kroky rozeznívaly, až&nbsp;došly jako tenkrát do&nbsp;nepřívětivé, avšak bezvadně čisté místnosti, kde byly koupelny a&nbsp;koše na&nbsp;špinavé prádlo.</span></p>
          <p class="chunk" data-nb-ref-number="165" data-nb-words="15" data-nb-chars="84"><span class="idea" data-nb-ref-number="165" id="idea165" data-nb-words="15" data-nb-chars="84">„Teď se&nbsp;svlékni, mé&nbsp;dítě,“ pravila, „a vykoupej se. Přinesu ti&nbsp;něco na&nbsp;zraněné oko.“</span></p>
          <p class="chunk" data-nb-ref-number="166" data-nb-words="60" data-nb-chars="366"><span class="idea" data-nb-ref-number="166" id="idea166" data-nb-words="60" data-nb-chars="366">Když se&nbsp;zde teď znovu ocitla, jala se&nbsp;Magdalena odkládat ty&nbsp;dojemně okázalé jemnůstky, kterými se&nbsp;na&nbsp;čas zdobila a&nbsp;které v&nbsp;ní probouzely stud: košili z&nbsp;žebrované látky, kterou si&nbsp;teprve nedávno koupila v&nbsp;matné naději, že&nbsp;<em>jej</em> zaujme, obyčejný klobouček, za&nbsp;který zaplatila deset dolarů, pruhovaný živůtek, jenž jí&nbsp;kdysi dělal radost, neboť doufala, že&nbsp;<em>jej</em> tím potěší.</span></p>
          <p class="chunk" data-nb-ref-number="167" data-nb-words="69" data-nb-chars="429"><span class="idea" data-nb-ref-number="167" id="idea167" data-nb-words="69" data-nb-chars="429">V&nbsp;jakési otupělé beznaději svlekla si&nbsp;boty i&nbsp;punčochy, a&nbsp;jakmile matka Berta odešla, ponořila se&nbsp;do&nbsp;teplé čisté lázně, kterou jí&nbsp;připravily. Potlačila vzlyknutí, když vstupovala do&nbsp;lázně, a&nbsp;musela při koupání potlačit další. Pak vystoupila, osušila tělo, pokryla je&nbsp;čistým, jednoduchým kusem bílého prádla, jenž tu&nbsp;ležel na&nbsp;židli, kartáčovala si&nbsp;vlasy a&nbsp;zlehka se&nbsp;dotýkala oka, až&nbsp;pak přišla matka s&nbsp;mastí, kterou jí&nbsp;oko potřela.</span></p>
          <p class="chunk" data-nb-ref-number="168" data-nb-words="105" data-nb-chars="667"><span class="idea" data-nb-ref-number="168" id="idea168" data-nb-words="105" data-nb-chars="667">Pak kráčela za&nbsp;matkou dalšími tichými chodbami, které jí&nbsp;připadaly kdysi tak pusté, teď však byly útěšné ovzduším klidu a&nbsp;míru, a&nbsp;dospěla tak do&nbsp;veliké místnosti s&nbsp;mnoha řadami prostých bílých železných postelí, pokrytých sněhově bílým prádlem a&nbsp;osvětlených jen červenými lampičkami nebo drobnými svíčkami, které tu&nbsp;a&nbsp;tam hořely poblíž těch idealizujících obrázků, pod nimiž spalo tolik dívek, které se&nbsp;jí&nbsp;podobaly. Nad postelí, na&nbsp;které kdysi spala a&nbsp;která náhodou byla volná, hořela lampička, v&nbsp;níž poznala tu&nbsp;dávnou&nbsp;– svoji lampičku, jak na&nbsp;ni&nbsp;vždy myslívala&nbsp;– pouhý drobný, blikající plamen před soškou Panny Marie. Když sošku spatřila, musela potlačit vzlyknutí.</span></p>
          <p class="chunk" data-nb-ref-number="169" data-nb-words="25" data-nb-chars="143"><span class="idea" data-nb-ref-number="169" id="idea169" data-nb-words="25" data-nb-chars="143">„Jak vidíš, mé&nbsp;dítě,“ pravila matka představená poeticky, „jistě to&nbsp;tady na&nbsp;tebe čekalo. Je&nbsp;to&nbsp;tu&nbsp;prázdné. Jako by&nbsp;to&nbsp;bylo čekalo, že&nbsp;přijdeš.“</span></p>
          <p class="chunk" data-nb-ref-number="170" data-nb-words="14" data-nb-chars="90"><span class="idea" data-nb-ref-number="170" id="idea170" data-nb-words="14" data-nb-chars="90">Mluvila tiše, aby neprobudila dlouhé řady spících žen, a&nbsp;pak odhrnula pokrývku na&nbsp;posteli.</span></p>
          <p class="chunk" data-nb-ref-number="171" data-nb-words="33" data-nb-chars="192"><span class="idea" data-nb-ref-number="171" id="idea171" data-nb-words="33" data-nb-chars="192">„Ach, matko,“ náhle zašeptala Magdalena, když došla k&nbsp;posteli, „necháte mě&nbsp;tady navždy? Nechci už&nbsp;nikdy odtud odejít. Vedlo se&nbsp;mi&nbsp;tak zle. Budu pracovat ze&nbsp;všech sil, jestli si&nbsp;mě&nbsp;tu&nbsp;necháte!“</span></p>
          <p class="chunk" data-nb-ref-number="172" data-nb-words="11" data-nb-chars="78"><span class="idea" data-nb-ref-number="172" id="idea172" data-nb-words="11" data-nb-chars="78">Zkušená jeptiška na&nbsp;ni&nbsp;udiveně pohlédla. Nikdy dosud neslyšela takovou prosbu.</span></p>
          <p class="chunk" data-nb-ref-number="173" data-nb-words="74" data-nb-chars="402"><span class="idea" data-nb-ref-number="173" id="idea173" data-nb-words="74" data-nb-chars="402">„Ale ovšem, mé&nbsp;dítě,“ řekla. „Chceš-li tu&nbsp;zůstat, jistě to&nbsp;budeme moci zařídit. Je&nbsp;to&nbsp;u&nbsp;nás neobvyklé, ale nejsi jediná, i&nbsp;jiné od&nbsp;nás kdysi odešly a&nbsp;pak se&nbsp;vrátily. Bůh a&nbsp;Panna Maria jistě vyslyší tvou modlitbu za&nbsp;všechno, co&nbsp;je&nbsp;spravedlivé. Teď však ulehni a&nbsp;spi. Potřebuješ si&nbsp;odpočinout. Vidím to&nbsp;na&nbsp;tobě. A&nbsp;zítra nebo kdykoli později&nbsp;– nebo nikdy, jak budeš chtít&nbsp;– můžeš mi&nbsp;povědět, co&nbsp;se&nbsp;stalo.“</span></p>
          <p class="chunk" data-nb-ref-number="174" data-nb-words="33" data-nb-chars="188"><span class="idea" data-nb-ref-number="174" id="idea174" data-nb-words="33" data-nb-chars="188">Velmi jemně ji&nbsp;přinutila, aby ulehla, urovnala na&nbsp;ní&nbsp;pokrývku a&nbsp;pak jí&nbsp;položila chladivou vrásčitou ruku na&nbsp;čelo. Magdalena v&nbsp;odpověď ruku uchopila, přitiskla si&nbsp;ji&nbsp;k&nbsp;rtům a&nbsp;držela ji&nbsp;tak.</span></p>
          <p class="chunk" data-nb-ref-number="175" data-nb-words="24" data-nb-chars="147"><span class="idea" data-nb-ref-number="175" id="idea175" data-nb-words="24" data-nb-chars="147">„Ach, matko,“ vzlykala, když se&nbsp;nad ní&nbsp;jeptiška sklonila, „nepouštějte mě&nbsp;už&nbsp;nikdy ven do&nbsp;světa! Že&nbsp;mě&nbsp;nepustíte? Jsem tak unavena! Tolik unavena!“</span></p>
          <p class="chunk" data-nb-ref-number="176" data-nb-words="26" data-nb-chars="155"><span class="idea" data-nb-ref-number="176" id="idea176" data-nb-words="26" data-nb-chars="155">„Ne, má&nbsp;drahá,“ konejšila ji&nbsp;matka, „nepustíme tě, pokud sama nebudeš chtít. A&nbsp;teď se&nbsp;utiš. Nebudeš nikdy muset ven do&nbsp;světa, jestliže sama nebudeš chtít.“</span></p>
          <p class="chunk" data-nb-ref-number="177" data-nb-words="15" data-nb-chars="78"><span class="idea" data-nb-ref-number="177" id="idea177" data-nb-words="15" data-nb-chars="78">Odtáhla pak ruku od&nbsp;rtů, jež ji&nbsp;líbaly, a&nbsp;po špičkách tiše odešla z&nbsp;místnosti.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./americke_osudy_009.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>