<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Princ zlodějem">
    <meta name="apple-mobile-web-app-capable" content="yes">
    <title>Princ zlodějem</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Theodore Dreiser: Americké osudy">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Americké osudy">
    <meta property="og:title" content="Americké osudy">
    <meta property="og:type" content="book">
    <meta property="og:book:author" content="Theodore Dreiser">
    <meta property="twitter:title" content="Theodore Dreiser: Americké osudy">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./americke_osudy_013.html">
    <link rel="next" href="./about.html">
    <meta name="nb-order" content="10">
    <link rel="self" href="americke_osudy_014.html">
    <meta name="nb-identifier" content="dreiser-americke-osudy-62b1096">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="10741" data-nb-chars="63407">
    <nav role="doc-toc">
      <ul class="plain section">
        <li><a href="americke_osudy_005.html">Sv.&nbsp;Columba a&nbsp;řeka</a></li>
        <li><a href="americke_osudy_006.html">Dříči v&nbsp;činžácích</a></li>
        <li><a href="americke_osudy_007.html">Ústraní vyřazených</a></li>
        <li><a href="americke_osudy_008.html">Útočiště</a>
          <ol class="headings-toc">
            <li><a href="americke_osudy_008.html#i">I</a></li>
            <li><a href="americke_osudy_008.html#ii">II</a></li>
            <li><a href="americke_osudy_008.html#iii">III</a></li>
            <li><a href="americke_osudy_008.html#iv">IV</a></li>
            <li><a href="americke_osudy_008.html#v">V</a></li>
            <li><a href="americke_osudy_008.html#vi">VI</a></li>
            <li><a href="americke_osudy_008.html#vii">VII</a></li>
            <li><a href="americke_osudy_008.html#viii">VIII</a></li>
          </ol>
        </li>
        <li><a href="americke_osudy_009.html">Na okraji života</a>
          <ol class="headings-toc">
            <li><a href="americke_osudy_009.html#muži-venbsptmě">Muži ve&nbsp;tmě</a></li>
            <li><a href="americke_osudy_009.html#muži-vbouři">Muži v&nbsp;bouři</a></li>
            <li><a href="americke_osudy_009.html#muži-venbspsněhu">Muži ve&nbsp;sněhu</a></li>
          </ol>
        </li>
        <li><a href="americke_osudy_010.html">Přízrak zlata</a></li>
        <li><a href="americke_osudy_011.html">Půjdete na chvíli ke mně?</a></li>
        <li><a href="americke_osudy_012.html">De Maupassant mladší</a></li>
        <li><a href="americke_osudy_013.html">Písničkáři</a></li>
        <li><a href="americke_osudy_014.html">Princ zlodějem</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./americke_osudy_013.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="14"><span class="idea" data-nb-ref-number="1" id="idea1" data-nb-words="2" data-nb-chars="14">Princ zlodějem</span></h1>
        <section>
          <div class="centered">
            <p class="chunk" data-nb-ref-number="2" data-nb-words="5" data-nb-chars="40"><span class="idea" data-nb-ref-number="2" id="idea2" data-nb-words="5" data-nb-chars="40"><em>Improvizace na&nbsp;nejstarší orientální téma</em></span></p>
          </div>
        </section>
        <section>
          <p class="chunk" data-nb-ref-number="3" data-nb-words="86" data-nb-chars="543"><span class="idea" data-nb-ref-number="3" id="idea3" data-nb-words="86" data-nb-chars="543">Dveře mešity v&nbsp;Hodeidahu byly dokořán otevřeny a&nbsp;zvaly k&nbsp;úniku z&nbsp;odpoledního arabského horka. Poněvadž se&nbsp;už&nbsp;blížila hodina modlitby, kořilo se&nbsp;uvnitř na&nbsp;kolenou, tvářemi k&nbsp;Mekce, několik nejvěrnějších věřících. Venku se&nbsp;na&nbsp;prostranství před velkou mešitou a&nbsp;ve stínu vysoké východní zdi nahromadilo už&nbsp;tucet žebráků, kteří zde vyčkávali, až&nbsp;budou vycházet věřící, kteří jim snad podle jasného příkazu koránu dají nějakou minci. Neboť nestojí snad psáno: „A&nbsp;nezapomeňte na&nbsp;chudé a&nbsp;na syny cest“? A&nbsp;tak budiž chvála dobrému a&nbsp;velikému Allahovi.</span></p>
          <p class="chunk" data-nb-ref-number="4" data-nb-words="179" data-nb-chars="1075"><span class="idea" data-nb-ref-number="4" id="idea4" data-nb-words="179" data-nb-chars="1075">Poněkud dál, nevšímajíc si&nbsp;žebráků ani jejich bídy, ba&nbsp;ani důstojnosti samé mešity, hrálo si&nbsp;dvacet nebo víc arabských dětí, jež tu&nbsp;vířily kolem jako komáři nebo netopýři. Vynikající občané Hodeidahu, přišedší právě ze&nbsp;svých obchodů a&nbsp;pochůzek, procházeli se&nbsp;mezi nimi nebo se&nbsp;zastavovali ve&nbsp;skupinkách, aby pohovořili o&nbsp;událostech dne&nbsp;– byl tu&nbsp;především obchodník s&nbsp;nádobím Bhori, který se&nbsp;zde zastavil na&nbsp;cestě domů do&nbsp;pohodlného mabrazu, kde si&nbsp;zakouří vodní dýmku a&nbsp;bude žvýkat trochu khatu; byl tu&nbsp;tkadlec koberců Ahmed, aby se&nbsp;pomodlil v&nbsp;mešitě před návratem domů; byli tu&nbsp;otcové, pekař Chudi a&nbsp;pláteník Zad-el-Din, jejichž krámy byly blízko sebe a&nbsp;kteří tu&nbsp;rozmlouvali o&nbsp;obchodě a&nbsp;o&nbsp;příchodu velbloudí karavany z&nbsp;Taifu. Pak přišel holič Azad Bakht, který si&nbsp;po&nbsp;svém zvyku stále třel rukou obočí. Přišel nosič vody Waidi, aby jim za&nbsp;peníze nabídl vodu. Přicházeli a&nbsp;odcházeli mnozí další, neboť toto byla hodina, kdy se&nbsp;zavíraly obchody; všichni se&nbsp;brzy budou ubírat domů nebo do&nbsp;mabrazů, jen co&nbsp;se&nbsp;chvíli pomodlí v&nbsp;mešitě, neboť tak blízko má&nbsp;budoucnost k&nbsp;přítomnosti.</span></p>
          <p class="chunk" data-nb-ref-number="5" data-nb-words="148" data-nb-chars="898"><span class="idea" data-nb-ref-number="5" id="idea5" data-nb-words="148" data-nb-chars="898">Ale Gazzar-al-Din, žebravý vypravěč příběhů, jenž přišel z&nbsp;Taifu s&nbsp;velbloudí karavanou, která před hodinou prošla Chedarskou branou, nepatřil k&nbsp;těmto lidem. Byl dokonce cizincem v&nbsp;Hodeidahu, byl jedním z&nbsp;těch, kteří si&nbsp;na&nbsp;svých cestách od&nbsp;města k&nbsp;městu, od&nbsp;vesnice k&nbsp;vesnici vydělávají na&nbsp;živobytí dovedným vyprávěním příběhů o&nbsp;slávě králů, princezen a&nbsp;princů, o&nbsp;činech džinů i&nbsp;kouzelníků a&nbsp;vůbec o&nbsp;všech proslulých podivuhodnostech. A&nbsp;přece byl velmi chudý. Svoje příběhy nashromáždil za&nbsp;svých mnohých poutí. Přestože mu&nbsp;bylo už&nbsp;takřka osmdesát let a&nbsp;přestože jeho vzhled nebyl vábný, uměl svoje zboží udávat tak obratně, že&nbsp;dosud bídou nezemřel. Jako oděv neměl nic víc než suknici, turban a&nbsp;plášť právě tak špinavý jako potrhaný. Jeho vous a&nbsp;vlasy nepročesávalo po&nbsp;dlouhá léta nic jiného než písek pouště a&nbsp;prach ulic. Jeho tvář byla pergamen, jeho ruce drápy a&nbsp;jedna z&nbsp;jeho paží byla bez vlády.</span></p>
          <p class="chunk" data-nb-ref-number="6" data-nb-words="147" data-nb-chars="905"><span class="idea" data-nb-ref-number="6" id="idea6" data-nb-words="147" data-nb-chars="905">Když jediným pohledem zjistil přítomnost asi dvaceti svých druhů v&nbsp;bídě uvnitř mešity nebo v&nbsp;její blízkosti, Gazzar-al-Din se&nbsp;odebral do&nbsp;uctivé vzdálenosti a&nbsp;rozhlédl se&nbsp;odtamtud po&nbsp;světě, ve&nbsp;kterém se&nbsp;zde octl. Poněvadž nedaleko byla Al&nbsp;Hadžazova jídelna a&nbsp;poněvadž odtamtud přinášel k&nbsp;němu vítr trochu lákavé vůně, jal se&nbsp;přemýšlet, jak by&nbsp;nejlépe shromáždil posluchačstvo z&nbsp;těch, kteří teď tak rychle přicházeli a&nbsp;odcházeli. Neboť se&nbsp;musel najíst. Nepochybně tu&nbsp;v&nbsp;Hodeidahu bylo mnoho vypravěčů a&nbsp;ti, kdo tu&nbsp;kolem mešity čekali na&nbsp;almužny, jistě by&nbsp;dalšího prosebníka nepřivítali příliš radostně. Dokonce se&nbsp;občas stávalo, že&nbsp;došlo k&nbsp;projevům otevřeného nepřátelství jako onehdy ve&nbsp;Feruzu, kde shromáždil již od&nbsp;hloučku obdivovatelů mnoho mincí, když tu&nbsp;se&nbsp;na&nbsp;něj vrhli a&nbsp;zbili jej, vzali mu&nbsp;měšec a&nbsp;na dovršení mu&nbsp;jakási vlčice z&nbsp;té tlupy vylila na&nbsp;hlavu džber splašků. Bylo tedy třeba jednat opatrně.</span></p>
          <p class="chunk" data-nb-ref-number="7" data-nb-words="235" data-nb-chars="1383"><span class="idea" data-nb-ref-number="7" id="idea7" data-nb-words="235" data-nb-chars="1383">Jestliže se&nbsp;uvážilo všechno, nebyl to&nbsp;všude kolem život tak příliš ubohý. Mnozí měli domy, měli své manželky a&nbsp;obchody, ale nebyly tu&nbsp;i&nbsp;stíny? Lidé, kterým se&nbsp;vedlo nejlépe, žili v&nbsp;takové jistotě jako palmy a&nbsp;písčiny pouště. Snad jednou za&nbsp;život putovali do&nbsp;Mekky nebo do&nbsp;Mediny, aby je&nbsp;tam oloupili, ošidili, v&nbsp;některých případech i&nbsp;zavraždili oni dravci, kteří tam sídlí. Ale co&nbsp;on, žebrák… Vůně z&nbsp;Al&nbsp;Hadžazovy jídelny zavanuly k&nbsp;němu s&nbsp;novou lákavostí… Nic jiného nezbývá; musí si&nbsp;najít nějaký příhodný průchod nebo stinnou stranu zdi, kde by&nbsp;mohl rozprostřít svůj plášť, udeřit do&nbsp;bubínku, aby upoutal pozornost, a&nbsp;shromáždit co&nbsp;nejvíce mincí ještě dříve, než začne rozpřádat dobrodružný příběh plný překvapení, jenž by&nbsp;udržel umdlévající zájem i&nbsp;lidí nejznavenějších a&nbsp;nejlhostejnějších. Jen tím si&nbsp;opatří dost peněz na&nbsp;jídlo a&nbsp;nocleh. Aby se&nbsp;tak stalo, musí být v&nbsp;příběhu, jak dobře věděl, nějaká krásná princezna a&nbsp;hezký milenec; a&nbsp;musí tam také být vznešený, velkomyslný a&nbsp;velkolepý kalif. A&nbsp;musí se&nbsp;v&nbsp;tom příběhu mnoho mluvit o&nbsp;zlatě a&nbsp;moci, jestliže tady v&nbsp;tom životě je&nbsp;těch věcí tak málo. Dále je&nbsp;třeba, aby tam byli krutí lupiči a&nbsp;zloději a&nbsp;také spravedlivý muž&nbsp;– i&nbsp;když je&nbsp;takových ve&nbsp;skutečném životě málo. Vytrácí-li se&nbsp;někdy zájem z&nbsp;tváří těch, kteří naslouchají, je&nbsp;dobře smísit dohromady části jiných příběhů, vypůjčit si&nbsp;z&nbsp;jednoho vyprávění a&nbsp;vyspravit tím druhé.</span></p>
          <p class="chunk" data-nb-ref-number="8" data-nb-words="226" data-nb-chars="1292"><span class="idea" data-nb-ref-number="8" id="idea8" data-nb-words="226" data-nb-chars="1292">Jak kráčel, dívaje se&nbsp;kolem sebe do&nbsp;oken a&nbsp;na dveře všech obchodů a&nbsp;domovů, vypátral konečně na&nbsp;několik kroků od&nbsp;náměstí postranní uličku, vedoucí k&nbsp;tržišti. Zde se&nbsp;posadil a&nbsp;začal tiše bubnovat, aby se&nbsp;zbožní nepobouřili. Také si&nbsp;naprosto nepřál upoutat pozornost žebráků, kteří dosud byli u&nbsp;vrat mešity. Brzy snad již odejdou a&nbsp;pak mu&nbsp;bude bezpečněji, neboť od&nbsp;těch by&nbsp;právě on&nbsp;– vlastně jejich druh v&nbsp;povolání&nbsp;– mohl čekat jen posměšky a&nbsp;nevraživost. Tiše bubnoval a&nbsp;vrhal rychlé pohledy kolem sebe do&nbsp;oken, směrem k&nbsp;mešitě, pak zase do&nbsp;točité uličky. Když spatřil dva kluky, pak i&nbsp;třetího, jak se&nbsp;zastavují a&nbsp;dívají se&nbsp;na&nbsp;něj, pomyslil si, že&nbsp;jeho umění začíná upoutávat. Neboť kde se&nbsp;zastavují děti, tam jistě brzy přijdou i&nbsp;dospělí. A&nbsp;vskutku se&nbsp;tak stalo. Jak ony první děti přistupovaly stále blíž, přidalo se&nbsp;k&nbsp;nim čtvrté, páté i&nbsp;šesté dítě. Pak se&nbsp;tu&nbsp;zastavil a&nbsp;přidal k&nbsp;dětem prodavač tabáku Haifa, belhající se&nbsp;směrem k&nbsp;mešitě, aby tam nabízel svoje zboží. Byl zvědav, co&nbsp;se&nbsp;bude dít dál&nbsp;– zda se&nbsp;Gazzarovi podaří přivolat posluchačstvo. Jako další přišel nosič vody Waidi, když doprodával; po&nbsp;něm Adžib, vždy nuzný čistič stánků na&nbsp;tržišti, vždy plný zvědavosti. Pak přišli nosiči Saudi a&nbsp;Parfi, jež posedlo přání slyšet o&nbsp;zázracích; a&nbsp;po nich El-Džed, prodavač třísek na&nbsp;podpal.</span></p>
          <p class="chunk" data-nb-ref-number="9" data-nb-words="70" data-nb-chars="434"><span class="idea" data-nb-ref-number="9" id="idea9" data-nb-words="70" data-nb-chars="434">Jak se&nbsp;kolem něho shromažďovali, jal se&nbsp;Gazzar-al-Din bubnovat čím dál hlasitěji a&nbsp;volal: „Kouzelný příběh, ó&nbsp;zástupe věřících! Kouzelný příběh! Naslouchejte! Příběh, jaký nikdo ještě nevyprávěl v&nbsp;celém Hodeidahu&nbsp;– ba&nbsp;ani v&nbsp;celém Jemenu! ‚Princ, který byl zlodějem.‘ Princ, který byl zlodějem! Za&nbsp;dvacet annů&nbsp;– ano, za&nbsp;čtvrtinu rupie&nbsp;– začnu vyprávět. A&nbsp;jak sladký je&nbsp;to&nbsp;příběh! Voní jako jasmín a&nbsp;konejší jako khat. Kouzelný příběh!“</span></p>
          <p class="chunk" data-nb-ref-number="10" data-nb-words="31" data-nb-chars="206"><span class="idea" data-nb-ref-number="10" id="idea10" data-nb-words="31" data-nb-chars="206">„Dobře, dobře, ale ještě jsi nás nepřesvědčil,“ řekl tkadlec koberců Ahmed krejčímu Chudimu, se&nbsp;kterým přišli blíž. „Je mnoho takových, kteří slibují skvělé vyprávění, ale jak málo jich to&nbsp;doopravdy splní.“</span></p>
          <p class="chunk" data-nb-ref-number="11" data-nb-words="24" data-nb-chars="135"><span class="idea" data-nb-ref-number="11" id="idea11" data-nb-words="24" data-nb-chars="135">„Je tomu tak, jak říkáš, ó&nbsp;Ahmede. často jsem již naslouchal a&nbsp;dal mnohé anna, ale málo je&nbsp;těch, jejichž příběhy stojí za&nbsp;vyslechnutí.“</span></p>
          <p class="chunk" data-nb-ref-number="12" data-nb-words="35" data-nb-chars="194"><span class="idea" data-nb-ref-number="12" id="idea12" data-nb-words="35" data-nb-chars="194">„Tak proč s&nbsp;příběhem nezačneš, ó&nbsp;Kovasdži?“ tázal se&nbsp;nosič Saudi. „Což se&nbsp;ti&nbsp;pak nedostane dost a&nbsp;dost annů, jestliže je&nbsp;tak skvělý, jak pravíš? Jsou vypravěči příběhů a&nbsp;vypravěči příběhů&nbsp;–&nbsp;–&nbsp;–“</span></p>
          <p class="chunk" data-nb-ref-number="13" data-nb-words="116" data-nb-chars="717"><span class="idea" data-nb-ref-number="13" id="idea13" data-nb-words="116" data-nb-chars="717">„Máš pravdu a&nbsp;udělal bych to,“ odpověděl žebrák zchytrale, „kdyby všichni byli tak počestní a&nbsp;laskaví, jako ty&nbsp;vypadáš. Ale já&nbsp;přišel z&nbsp;daleka bez jídla a&nbsp;nevím, kde této noci složím hlavu… Příběh o&nbsp;velikém kalifovi a&nbsp;princezně Jeny, o&nbsp;vznešeném Husseinovi, který byl ukraden a&nbsp;opět nalezen. Také o&nbsp;velikém pokladu, který byl uzamčen a&nbsp;střežen, a&nbsp;přece vyloupen někým, kdo nebyl nalezen. Dejte jen dvacet annů a&nbsp;začnu vyprávět! Jakže? Jsou všichni v&nbsp;Hodeidahu tak chudí, že&nbsp;příběh o&nbsp;lásce a&nbsp;rozkoši, o&nbsp;nebezpečí a&nbsp;nádherných místech, o&nbsp;velikých princích, kalifech a&nbsp;zlodějích zůstane nevyřčen jenom pro nedostatek několika málo annů&nbsp;– pouhých deseti annů, vhozených do&nbsp;mého bubínku? Kouzelný příběh! Kouzelný příběh!“</span></p>
          <p class="chunk" data-nb-ref-number="14" data-nb-words="54" data-nb-chars="340"><span class="idea" data-nb-ref-number="14" id="idea14" data-nb-words="54" data-nb-chars="340">Odmlčel se, zamyšleně se&nbsp;rozhlížel kolem a&nbsp;nastavoval bubínek. Posluchačstvo se&nbsp;na&nbsp;něj dívalo pochybovačně a&nbsp;zvědavě; kdo je&nbsp;vlastně tento nejnovější vypravěč zázraků a&nbsp;odkud přišel? Jeden anna, to&nbsp;samozřejmě není mnoho, a&nbsp;dobře vyprávěný příběh&nbsp;– nu&nbsp;ano&nbsp;–, ale byli zde už&nbsp;vypravěči, jejichž příběhy byly tak nudné jako velbloudovo zívání.</span></p>
          <p class="chunk" data-nb-ref-number="15" data-nb-words="21" data-nb-chars="144"><span class="idea" data-nb-ref-number="15" id="idea15" data-nb-words="21" data-nb-chars="144">„Kouzelný příběh, říkáš tedy?“ vyptával se&nbsp;obezřetně Parfi. „Jestliže je&nbsp;tak kouzelný, proč tedy nezačneš? Za&nbsp;hrst annů lze všechno naslibovat.“</span></p>
          <p class="chunk" data-nb-ref-number="16" data-nb-words="54" data-nb-chars="299"><span class="idea" data-nb-ref-number="16" id="idea16" data-nb-words="54" data-nb-chars="299">„Byl tady už&nbsp;kdysi jeden velký slibovač,“ poznamenal k&nbsp;tomu klevetník Adžib jadrně, „a seděl tehdy u&nbsp;týchž dveří. Dobře se&nbsp;na&nbsp;něj pamatuji. Měl zelený turban, ale nikdy nebylo většího lháře. Sliboval dost a&nbsp;dost zázraků i&nbsp;hrůz, ale nic z&nbsp;toho nebylo&nbsp;– nebyl v&nbsp;tom ani jediný démon, ani jediný džin.“</span></p>
          <p class="chunk" data-nb-ref-number="17" data-nb-words="27" data-nb-chars="155"><span class="idea" data-nb-ref-number="17" id="idea17" data-nb-words="27" data-nb-chars="155">„Zamýšlíš nám tu&nbsp;vyprávět jen o&nbsp;démonech a&nbsp;džinech, osle?“ tázal se&nbsp;Haifa. „Vždyť všude kolem jsou zázraky a&nbsp;tajemství a&nbsp;není je&nbsp;třeba hledat v&nbsp;příbězích.“</span></p>
          <p class="chunk" data-nb-ref-number="18" data-nb-words="36" data-nb-chars="217"><span class="idea" data-nb-ref-number="18" id="idea18" data-nb-words="36" data-nb-chars="217">„Máš pravdu, ale není také třeba hledat v&nbsp;nich zisk,“ pravil prodavač vody Waidi. „Jsou dobré na&nbsp;ukrácení chvíle, na&nbsp;zakončení dne. Mám rád takové příběhy, které končí šťastně, kde zlo je&nbsp;potrestáno a&nbsp;dobro odměněno.“</span></p>
          <p class="chunk" data-nb-ref-number="19" data-nb-words="38" data-nb-chars="212"><span class="idea" data-nb-ref-number="19" id="idea19" data-nb-words="38" data-nb-chars="212">„Pojďte blíž, ó&nbsp;přátelé,“ volal Gazzar-al-Din, když viděl několik zaujatých. „Za dvacet annů začnu vyprávět. Je&nbsp;to&nbsp;příběh o&nbsp;Jemenu, právě o&nbsp;tomto Jemenu a&nbsp;o&nbsp;Bagdadu, jenž byl kdysi větší město, než je&nbsp;dnes&nbsp;–&nbsp;–&nbsp;–“</span></p>
          <p class="chunk" data-nb-ref-number="20" data-nb-words="16" data-nb-chars="91"><span class="idea" data-nb-ref-number="20" id="idea20" data-nb-words="16" data-nb-chars="91">„Tak tedy začni,“ pravil holič Azad Bakht. „Tady máš jeden anna,“ a&nbsp;hodil minci do&nbsp;bubínku.</span></p>
          <p class="chunk" data-nb-ref-number="21" data-nb-words="15" data-nb-chars="81"><span class="idea" data-nb-ref-number="21" id="idea21" data-nb-words="15" data-nb-chars="81">„A&nbsp;zde máš další,“ pravil Haifa, hledaje v&nbsp;měšci. „Nebojím se&nbsp;to&nbsp;na&nbsp;tebe vsadit.“</span></p>
          <p class="chunk" data-nb-ref-number="22" data-nb-words="7" data-nb-chars="52"><span class="idea" data-nb-ref-number="22" id="idea22" data-nb-words="7" data-nb-chars="52">„Tady je&nbsp;další,“ zvolal Saudi blahosklonně. „Začni.“</span></p>
          <p class="chunk" data-nb-ref-number="23" data-nb-words="29" data-nb-chars="156"><span class="idea" data-nb-ref-number="23" id="idea23" data-nb-words="29" data-nb-chars="156">„A&nbsp;tady ještě další,“ dodal Parfi velkomožně. „A&nbsp;teď začni s&nbsp;příběhem a&nbsp;hleď, aby byl vskutku kouzelný, jak o&nbsp;něm pravíš.“ A&nbsp;rozsadili se&nbsp;kolem něho na&nbsp;zem.</span></p>
          <p class="chunk" data-nb-ref-number="24" data-nb-words="63" data-nb-chars="373"><span class="idea" data-nb-ref-number="24" id="idea24" data-nb-words="63" data-nb-chars="373">Rozhodnut však, že&nbsp;nezačne, dokud nebude mít aspoň deset annů, to&nbsp;jest tolik, co&nbsp;stojí mísa tvarohu a&nbsp;hrnek kišru, Gazzar vyčkával, až&nbsp;se&nbsp;pak shromáždilo tolik mincí, k&nbsp;nimž se&nbsp;mu&nbsp;nádavkem dostalo různých výkřiků jako „Pse!“ nebo „Prase!“ nebo: „Začneš už, lakomče, nebo si&nbsp;chceš jen naplnit bubínek!“ Schoulil se&nbsp;pak na&nbsp;svoje hadry, zvednutím ruky požádal o&nbsp;ticho a&nbsp;začal:</span></p>
          <p class="chunk" data-nb-ref-number="25" data-nb-words="205" data-nb-chars="1184"><span class="idea" data-nb-ref-number="25" id="idea25" data-nb-words="205" data-nb-chars="1184">„Vězte tedy, vznešení občané Hodeidahu, že&nbsp;kdysi před mnoha lety právě v&nbsp;tomto Jemenu a&nbsp;na místě, kde nyní je&nbsp;Taif, jenž byl tehdy městem mnohem skvělejším, žil sultán jménem Kar-Šem, který měl veliká města a&nbsp;paláce i&nbsp;vojsko, a&nbsp;milovali ho&nbsp;všichni, nad nimiž vládl. Když byl&nbsp;– posadíš se, ó&nbsp;příteli, a&nbsp;ztišíš se?&nbsp;– když byl teprve nedlouho ženat a&nbsp;šťastně vládl, narodil se&nbsp;mu&nbsp;syn Hussein, dítě tak kouzelné a&nbsp;krásné, že&nbsp;rozhodl, aby bylo pečlivě vychováno a&nbsp;moudře cvičeno a&nbsp;vypěstováno ve&nbsp;vhodného vládce pro zemi tak rozlehlou. Stalo se&nbsp;však, že&nbsp;z&nbsp;jiné větve téhož rodu, z&nbsp;větve, kterou už&nbsp;dávno zavrhli předkové onoho krále, pocházel soupeřící uchazeč o&nbsp;týž trůn, který se&nbsp;jmenoval Bab-el-Bar a&nbsp;usmyslil si, že&nbsp;je&nbsp;nutné mladého prince Husseina ukrást a&nbsp;nějakým způsobem se&nbsp;ho&nbsp;zbavit, aby se&nbsp;nikdy nevrátil a&nbsp;nečinil si&nbsp;nároky na&nbsp;trůn. Jednoho dne, když princi byly teprve čtyři roky, byl podniknut útok na&nbsp;letní sídlo a&nbsp;maličký princ byl unesen. Odtud jej přes písečné pustiny odnesli do&nbsp;Bagdadu, kde jej prodali jako otroka člověku, který rád takové děti kupoval, neboť to&nbsp;byl veliký a&nbsp;úspěšný zloděj, jenž cvičil zloděje od&nbsp;samého dětství, aby nikdy nepoznali, co&nbsp;je&nbsp;to&nbsp;ctnost.“</span></p>
          <p class="chunk" data-nb-ref-number="26" data-nb-words="19" data-nb-chars="140"><span class="idea" data-nb-ref-number="26" id="idea26" data-nb-words="19" data-nb-chars="140">„Jsou takoví, opravdu,“ přerušil jej hlasitě tkadlec koberců Ahmed, neboť jeho obchod byl zcela nedávno vyloupen. „Znám zlotřilost zlodějů.“</span></p>
          <p class="chunk" data-nb-ref-number="27" data-nb-words="16" data-nb-chars="107"><span class="idea" data-nb-ref-number="27" id="idea27" data-nb-words="16" data-nb-chars="107">„Ticho! Ticho!“ volali Waidi a&nbsp;Haifa nevrle. Gazzar-al-Din vyčkal, až&nbsp;opět nastalo ticho, a&nbsp;pak pokračoval:</span></p>
          <p class="chunk" data-nb-ref-number="28" data-nb-words="147" data-nb-chars="907"><span class="idea" data-nb-ref-number="28" id="idea28" data-nb-words="147" data-nb-chars="907">„Jakmile se&nbsp;princ Hussein ocitl v&nbsp;rukou tohoto zloděje, byl okamžitě ubytován společně s&nbsp;těmi, kteří kradli, a&nbsp;hned ho&nbsp;začali vychovávat. Jeden z&nbsp;úskoků, jimiž vůdce zlodějů Jussuf zkoušel postupně všechny svoje nováčky, jakmile dosáhli sedmi let věku, byl v&nbsp;tom, že&nbsp;každého z&nbsp;nich oblékl do&nbsp;přízové blůzy, spustil jej do&nbsp;vyschlé studny, odkud nebylo možno uniknout, nahoře na&nbsp;příčný trám položil veliký koláč v&nbsp;podobě prstenu a&nbsp;řekl mu, aby se&nbsp;zmocnil koláče nebo aby hladověl. Mnozí po&nbsp;dlouhé dny hladověli a&nbsp;byli nakonec propuštěni, neboť usoudil, že&nbsp;nejsou hodni nabýt jeho dovednosti. Když však spustili dolů mladého prince Husseina, zamyslil se&nbsp;nad svým postavením. Nakonec rozpředl část své přízové blůzy, přivázal na&nbsp;konec oblázek, hodil jej nahoru tak, aby prolétl otvorem koláče, a&nbsp;takto jej pak mohl strhnout dolů. Jussufa to&nbsp;tolik potěšilo, že&nbsp;jej dal vytáhnout nahoru a&nbsp;poskytl mu&nbsp;vzácné jídlo.</span></p>
          <p class="chunk" data-nb-ref-number="29" data-nb-words="174" data-nb-chars="995"><span class="idea" data-nb-ref-number="29" id="idea29" data-nb-words="174" data-nb-chars="995">Když slyšel dobré zprávy od&nbsp;těch, kdo cvičili Husseina ve&nbsp;zlodějství, vzal jej jednoho dne Jussuf na&nbsp;vrchol návrší, kudy vedla cesta, a&nbsp;spatřiv jakéhosi venkovana, jak se&nbsp;sem blíží a&nbsp;nese na&nbsp;zádech ovci, zeptal se&nbsp;Jussuf Ben Ali Husseina, jenž nyní, aby nemohl být nalezen, měl nové jméno Abu: ‚Jak se&nbsp;zmocníme oné ovce, aniž se&nbsp;venkovan doví, že&nbsp;jsme ji&nbsp;vzali?‘ Strach z&nbsp;trestu naučil Abua užívat důvtipu, a&nbsp;tak po&nbsp;chvilce přemýšlení řekl: ‚Jakmile spatříš, že&nbsp;je&nbsp;ovce sama, vezmi ji!‘ Vykradl se&nbsp;z&nbsp;houští, položil jeden ze&nbsp;svých střevíců na&nbsp;cestu a&nbsp;pak se&nbsp;zase skryl. Venkovan přišel, spatřil střevíc, ale nechal jej ležet, poněvadž byl jen jeden. Abu vyběhl, vzal střevíc, vynořil se&nbsp;pak z&nbsp;křovin daleko před venkovanem, tam položil druhý ze&nbsp;svých střevíců a&nbsp;opět se&nbsp;skryl. Venkovan přišel, prohlížel si&nbsp;střevíc, pak přivázal ovci ke&nbsp;kůlu a&nbsp;běžel zpět pro onen první střevíc. Když Jussuf viděl ovci samotnou, šel pro ni&nbsp;a&nbsp;odspěchal s&nbsp;ní a&nbsp;Abu, jakmile zvedl druhý střevíc, odebral se&nbsp;za&nbsp;ním.“</span></p>
          <p class="chunk" data-nb-ref-number="30" data-nb-words="11" data-nb-chars="66"><span class="idea" data-nb-ref-number="30" id="idea30" data-nb-words="11" data-nb-chars="66">„Byl osel, že&nbsp;nechal ovci na&nbsp;cestě,“ poznamenal vážně nosič Parfi.</span></p>
          <p class="chunk" data-nb-ref-number="31" data-nb-words="15" data-nb-chars="78"><span class="idea" data-nb-ref-number="31" id="idea31" data-nb-words="15" data-nb-chars="78">„Ale ještě větší osel byl za&nbsp;to, že&nbsp;si&nbsp;nevzal ten první střevíc,“ dodal Saudi.</span></p>
          <p class="chunk" data-nb-ref-number="32" data-nb-words="54" data-nb-chars="379"><span class="idea" data-nb-ref-number="32" id="idea32" data-nb-words="54" data-nb-chars="379">„Anna! Anna!“ volal Gazzar-al-Din využívaje této příležitosti, aby vybral peníze od&nbsp;těch, kteří teprve nyní přišli. „Je to&nbsp;kouzelný příběh! Pamatujte na&nbsp;vypravěče dobrých příběhů, neboť oni dávají krásu i&nbsp;nejsmutnějším dnům. Ulehčují starosti znaveným. Anna! Anna!“ A&nbsp;v&nbsp;drápech své ruky nastavoval bubínek Zad-el-Dinovi a&nbsp;Azadu Bakhtovi, kteří začali litovat, že&nbsp;projevili zájem.</span></p>
          <p class="chunk" data-nb-ref-number="33" data-nb-words="36" data-nb-chars="223"><span class="idea" data-nb-ref-number="33" id="idea33" data-nb-words="36" data-nb-chars="223">„Což člověk ani nemůže promluvit, abys hned nežádal anna?“ bručel Zad-el-Din, zatímco lovil v&nbsp;měšci a&nbsp;dával jeden anna, jak to&nbsp;dělal i&nbsp;Azad Bakht a&nbsp;několik dalších. Poněvadž pak již ostatní začali bručet, Gazzar pokračoval:</span></p>
          <p class="chunk" data-nb-ref-number="34" data-nb-words="83" data-nb-chars="457"><span class="idea" data-nb-ref-number="34" id="idea34" data-nb-words="83" data-nb-chars="457">„Když venkovan přišel na&nbsp;ono místo, kde spatřil první střevíc, a&nbsp;nenašel jej tam, užasl nad tím a&nbsp;běžel k&nbsp;své ovci, ale zjistil jenom, že&nbsp;ovce i&nbsp;druhý střevíc jsou pryč. Jussufa to&nbsp;velmi potěšilo a&nbsp;odměnil později Abua novým kabátem, ale pro tu&nbsp;chvíli ještě nebyl všemu konec. Podle svých dlouhých zkušeností usoudil, že&nbsp;venkovan buď koupil onu ovci a&nbsp;nesl ji&nbsp;domů, nebo že&nbsp;ji&nbsp;nesl prodat na&nbsp;trh, a&nbsp;řekl Abuovi: ‚Počkejme tady. Možná, že&nbsp;se&nbsp;vrátí s&nbsp;jinou.‘“</span></p>
          <p class="chunk" data-nb-ref-number="35" data-nb-words="43" data-nb-chars="251"><span class="idea" data-nb-ref-number="35" id="idea35" data-nb-words="43" data-nb-chars="251">„Chytráci,“ zamumlal Adžib a&nbsp;vážně pokyvoval hlavou. „A&nbsp;tak čekali,“ pokračoval Gazzar-al-Din, „a brzy se&nbsp;venkovan objevil a&nbsp;nesl jinou ovci. Jussuf se&nbsp;zeptal Abua, zda by&nbsp;mu&nbsp;uměl vzít i&nbsp;tuhle, a&nbsp;Abu mu&nbsp;řekl, aby ovci vzal, jakmile ji&nbsp;uvidí samotnou.“</span></p>
          <p class="chunk" data-nb-ref-number="36" data-nb-words="25" data-nb-chars="143"><span class="idea" data-nb-ref-number="36" id="idea36" data-nb-words="25" data-nb-chars="143">„Hlupák!“ zvolal pekař Chudi. „Což nechá na&nbsp;cestě i&nbsp;tuhle ovci, když právě o&nbsp;jednu přišel! To&nbsp;je&nbsp;slabé vyprávění!“ Ale Gazzar se&nbsp;nedal vyrušit.</span></p>
          <p class="chunk" data-nb-ref-number="37" data-nb-words="151" data-nb-chars="854"><span class="idea" data-nb-ref-number="37" id="idea37" data-nb-words="151" data-nb-chars="854">„Jussuf byl velký zloděj,“ pokračoval, „ale takový důvtip, jako měl Abu, jej přesto udivoval. Ze&nbsp;všech zlodějů, které vycvičil, umělo jich jen nemnoho vyřešit ony různé úkoly, které jim ukládal, ale Abu měl podle jeho soudu všechny schopnosti stát se&nbsp;velikým zlodějem. Jak se&nbsp;venkovan blížil, řekl Abu Jussufovi, aby se&nbsp;skryl v&nbsp;trhlině blízké skály, zatímco sám se&nbsp;ukryl v&nbsp;křovinách. Když venkovan přišel, Abu dal ruce k&nbsp;ústům a&nbsp;napodobil ovčí bečení, o&nbsp;němž si&nbsp;venkovan myslil, že&nbsp;to&nbsp;je&nbsp;jistě jeho ztracená ovce, opřel o&nbsp;kámen tu, kterou nesl, neboť měla svázané nohy, a&nbsp;odešel do&nbsp;houštiny hledat onu ztracenou. Jussuf, který to&nbsp;z&nbsp;úkrytu pozoroval, vyběhl ven a&nbsp;vzal ovci. Když venkovan přišel blízko k&nbsp;němu, Abu se&nbsp;vyšplhal na&nbsp;strom a&nbsp;smál se&nbsp;mu, jak tam hledá ovci, neboť ho&nbsp;naučili, že&nbsp;krást je&nbsp;chytré a&nbsp;moudré a&nbsp;že ten, kdo se&nbsp;dá&nbsp;okrást, je&nbsp;hlupák.“</span></p>
          <p class="chunk" data-nb-ref-number="38" data-nb-words="11" data-nb-chars="59"><span class="idea" data-nb-ref-number="38" id="idea38" data-nb-words="11" data-nb-chars="59">„A&nbsp;to také je,“ pomyslil si&nbsp;Waidi, který kdysi mnoho kradl.</span></p>
          <p class="chunk" data-nb-ref-number="39" data-nb-words="104" data-nb-chars="615"><span class="idea" data-nb-ref-number="39" id="idea39" data-nb-words="104" data-nb-chars="615">„Když venkovan s&nbsp;nářkem odešel svou cestou, Abu slezl dolů a&nbsp;šel k&nbsp;Jussufovi. Vrátili se&nbsp;do&nbsp;města a&nbsp;do Jussufova domu, kde se&nbsp;potom Jussuf, velmi potěšen, rozhodl přijmout Abua za&nbsp;vlastního syna.“ Když nyní Gazzar viděl zájem posluchačů, odmlčel se&nbsp;a&nbsp;nastavil bubínek. „Anna, ó&nbsp;přátelé, anna! Což není vypravěč příběhů, okrašlovač hodin únavy, hoden své mzdy? Mám zde méně než dvacet annů a&nbsp;za deset annů nedostanu víc než misku tvarohu nebo hrnek kišru a&nbsp;cesta, kterou jsem vykonal, byla dlouhá. Jen právo vyspat se&nbsp;ve&nbsp;stáji velbloudů stojí deset annů a&nbsp;já již nejsem mlád.“ Prosebně nastavoval bubínek kolem sebe.</span></p>
          <p class="chunk" data-nb-ref-number="40" data-nb-words="15" data-nb-chars="87"><span class="idea" data-nb-ref-number="40" id="idea40" data-nb-words="15" data-nb-chars="87">„Pse!“ obořil se&nbsp;Saudi. „Což chceš, aby tvůj bubínek byl plný, než budeš vyprávět dál?“</span></p>
          <p class="chunk" data-nb-ref-number="41" data-nb-words="10" data-nb-chars="68"><span class="idea" data-nb-ref-number="41" id="idea41" data-nb-words="10" data-nb-chars="68">„Ať jsem proklet! Tohle není vypravěč, ale zloděj,“ prohlásil Parfi.</span></p>
          <p class="chunk" data-nb-ref-number="42" data-nb-words="74" data-nb-chars="444"><span class="idea" data-nb-ref-number="42" id="idea42" data-nb-words="74" data-nb-chars="444">„Ticho, přátelé,“ pravil Gazzar, jenž se&nbsp;v&nbsp;tomto cizím městě bál podráždit své posluchače. „Nejlepší část příběhu teprve přijde&nbsp;– zázračná krása princezny Jeny a&nbsp;vyprávění o&nbsp;kalifově pokladu a&nbsp;vůdci zlodějů. Ale dejte mi&nbsp;pro lásku Allahovu ještě jen deset annů a&nbsp;již nepřeruším vyprávění. Je&nbsp;pozdní hodina. Na&nbsp;hrnek kišru, na&nbsp;velbloudí stáj&nbsp;–&nbsp;–&nbsp;–“ Nastavoval bubínek. Asi tři z&nbsp;posluchačů, kteří ještě nic nedali, vhodili mu&nbsp;tam po&nbsp;jednom anna.</span></p>
          <p class="chunk" data-nb-ref-number="43" data-nb-words="133" data-nb-chars="779"><span class="idea" data-nb-ref-number="43" id="idea43" data-nb-words="133" data-nb-chars="779">„Mimo to, že&nbsp;okrádal a&nbsp;rozháněl karavany na&nbsp;veliké poušti a&nbsp;že vraždil lidi, aby získal jejich poklady,“ pokračoval Gazzar poněkud sklíčeně, když viděl, jak málo dostává za&nbsp;všechno své umění, „měl veliký Jussuf také bazar, kde prodával rohože a&nbsp;který byl zástěrkou jeho dalších zlodějství a&nbsp;vražd. Tento bazar byl na&nbsp;hlavní ulici všech obchodníků a&nbsp;občas ho&nbsp;tam bylo vídat, jak sedí se&nbsp;zkříženýma nohama na&nbsp;polštářích. Jakmile se&nbsp;však objevil nějaký bohatý cizí kupec, který se&nbsp;třeba chtěl jen zeptat na&nbsp;ceny, Jussuf mu&nbsp;nabídl rohož nebo nějakou látku tak lacino, že&nbsp;i&nbsp;žebrák by&nbsp;to&nbsp;koupil. Když potom cizinec, užaslý nad cenou, vytáhl měšec, přivolal Jussuf tlesknutím otroky, skryté za&nbsp;závěsy, ti&nbsp;se&nbsp;vrhli na&nbsp;kupce, svázali ho, vzali mu&nbsp;měšec i&nbsp;šaty a&nbsp;jeho tělo hodili do&nbsp;řeky.“</span></p>
          <p class="chunk" data-nb-ref-number="44" data-nb-words="6" data-nb-chars="45"><span class="idea" data-nb-ref-number="44" id="idea44" data-nb-words="6" data-nb-chars="45">„Opravdu skvělý lupič!“ pochvaloval si&nbsp;Saudi.</span></p>
          <p class="chunk" data-nb-ref-number="45" data-nb-words="167" data-nb-chars="998"><span class="idea" data-nb-ref-number="45" id="idea45" data-nb-words="167" data-nb-chars="998">„Když Jussuf přijal Abua za&nbsp;vlastního, dovolil mu&nbsp;přicházet do&nbsp;svého domu, kde bylo mnoho síní a&nbsp;zahrad, kde bylo nádvoří s&nbsp;jezírkem, mnoho služebnictva, mnoho podušek a&nbsp;nízkých pohovek v&nbsp;podloubích a&nbsp;pokojích; oblékl ho&nbsp;pak do&nbsp;hedvábí a&nbsp;vzal jej s&nbsp;sebou do&nbsp;svého falešného bazaru s&nbsp;rohožemi, kde jej velmi obřadně uvedl jako muže, který bude pokračovat v&nbsp;jeho díle, až&nbsp;on, Jussuf, už&nbsp;nebude mezi živými. Svolal svoje otroky a&nbsp;pravil: ‚Zde popatřte na&nbsp;svého pána, až&nbsp;já&nbsp;odejdu. Pokud nebudu přítomen, nebo stane-li se, že&nbsp;nebudu již mezi živými&nbsp;– pochválen buď dobrý a&nbsp;veliký Allah!&nbsp;–, buďte poslušni jeho rozkazů, neboť jsem shledal, že&nbsp;je&nbsp;velmi moudrý.‘ Brzy se&nbsp;pak Jussuf převlekl za&nbsp;derviše a&nbsp;odebral se&nbsp;za&nbsp;novým dobrodružstvím. Abu, který zde zůstal, pověřen dozorem nad bazarem s&nbsp;rohožemi, zabýval se&nbsp;prohlížením jeho pokladů, odhadováním jejich ceny a&nbsp;přemýšlením o&nbsp;krutém lupičském a&nbsp;v&nbsp;případě potřeby i&nbsp;vražednickém povolání, kterému ho&nbsp;vyučili, a&nbsp;o&nbsp;tom, jak nejlépe toto řemeslo provádět.</span></p>
          <p class="chunk" data-nb-ref-number="46" data-nb-words="123" data-nb-chars="696"><span class="idea" data-nb-ref-number="46" id="idea46" data-nb-words="123" data-nb-chars="696">I&nbsp;když byl Abu v&nbsp;hloubi srdce dobrý a&nbsp;laskavý, zajali jej tak brzy v&nbsp;dětství, tak přísně jej cvičili v&nbsp;krádežích a&nbsp;všech zlých věcech, tak jej den co&nbsp;den poučovali nejen o&nbsp;tom, že&nbsp;vraždy a&nbsp;loupeže jsou chvalitebné, nýbrž i&nbsp;o&nbsp;tom, že&nbsp;mírnost a&nbsp;chyba v&nbsp;jejich provádění je&nbsp;špatnost, která zasluhuje trestu, že&nbsp;tomu všemu nakonec věřil; ale přece jen mu&nbsp;občas jako nevinnému člověku bylo líto těch, kterým ublížil. Věděl však také, že&nbsp;nesmí svou lítost ukazovat před Jussufem, který sice byl k&nbsp;němu laskavý, ale krutý ke&nbsp;všem, kdo i&nbsp;v&nbsp;nejmenší míře projevili milosrdenství nebo se&nbsp;vzepřeli vykonat, co&nbsp;rozkázal, a&nbsp;zacházel dokonce tak daleko, že&nbsp;zabíjel ty, kdo mu&nbsp;chtěli odmlouvat nebo jej zradit.“</span></p>
          <p class="chunk" data-nb-ref-number="47" data-nb-words="8" data-nb-chars="51"><span class="idea" data-nb-ref-number="47" id="idea47" data-nb-words="8" data-nb-chars="51">„To opravdu byl ukrutník,“ mumlal kuchař Al&nbsp;Hadžaz.</span></p>
          <p class="chunk" data-nb-ref-number="48" data-nb-words="19" data-nb-chars="130"><span class="idea" data-nb-ref-number="48" id="idea48" data-nb-words="19" data-nb-chars="130">„A&nbsp;nepochybně jsou v&nbsp;Jemenu podnes takoví,“ dodal čistič stájí Adžib. „Což neoloupili a&nbsp;nezabili prodavače koření Osmana Hassana?“</span></p>
          <p class="chunk" data-nb-ref-number="49" data-nb-words="159" data-nb-chars="923"><span class="idea" data-nb-ref-number="49" id="idea49" data-nb-words="159" data-nb-chars="923">„Brzy po&nbsp;Jussufově odchodu za&nbsp;tajným dobrodružstvím stala se&nbsp;Abuovi veliká věc. Neboť je&nbsp;třeba říci, že&nbsp;v&nbsp;té době vládl v&nbsp;Bagdadu velký a&nbsp;moudrý Janko I., kalif všech věřících v&nbsp;údolí Eufratu a&nbsp;Tigridu, pán nad kraji a&nbsp;knížetstvími, držitel obrovského zlatého pokladu, jenž byl skryt ve&nbsp;veliké kamenné budově. Měl také palác tak krásný, že&nbsp;se&nbsp;cizinci ze&nbsp;všech končin a&nbsp;vzdálených zemí přicházeli na&nbsp;něj podívat. Byl vystavěn z&nbsp;kamení mnoha barev a&nbsp;ze vzácného dřeva a&nbsp;byly v&nbsp;něm síně, chodby, zahrady, květiny, jezírka, balkony a&nbsp;pokoje se&nbsp;žaluziemi, kam nikdy nevnikalo slunce, kde vždy byl chladný a&nbsp;přívětivý vzduch. Byla zde myrta i&nbsp;jasmín, palmy i&nbsp;cedry, ptáci mnoha barev, štíhlí ibisové i&nbsp;zářiví plameňáci. Se&nbsp;svými mnoha ženami a&nbsp;souložnicemi, se&nbsp;svými otroky a&nbsp;dvořany, s&nbsp;mnoha moudrými muži, kteří přišli z&nbsp;dalekých končin světa radit mu&nbsp;a&nbsp;dát mu&nbsp;svou moudrost, zde v&nbsp;tomto paláci vládl a&nbsp;byl milován i&nbsp;obdivován.</span></p>
          <p class="chunk" data-nb-ref-number="50" data-nb-words="232" data-nb-chars="1331"><span class="idea" data-nb-ref-number="50" id="idea50" data-nb-words="232" data-nb-chars="1331">Asi před třinácti lety porodila mu&nbsp;jeho nejoblíbenější žena Atriša krásnou, něžnou, jemnou, milující i&nbsp;milovanou Jeny, nejsladší a&nbsp;nejkrásnější ze&nbsp;všech jeho dcer, kterou hned na&nbsp;počátku určil k&nbsp;tomu, aby se&nbsp;stala ženou nějakého velikého vládce, matkou krásných a&nbsp;chytrých dětí a&nbsp;skrze svého manžela, ať&nbsp;to&nbsp;bude kdokoli, dědičkou velikosti a&nbsp;moci, kterou musí mít ten, kdo by&nbsp;jí&nbsp;chtěl být hoden. A&nbsp;také se&nbsp;pak ustanovil na&nbsp;tom, že&nbsp;ten, kdo bude dost moudrý a&nbsp;veliký, aby byl hoden Jeny, bude též hoden jeho i&nbsp;všeho panství, nad nímž vládl&nbsp;– velikého kalifátu bagdadského. Proto tedy svolal do&nbsp;Bagdadu učitele největší moudrosti a&nbsp;učenosti všeho druhu, učitele hry na&nbsp;loutnu i&nbsp;na bubínek a&nbsp;učitele tance. Mezi svými ženami a&nbsp;souložnicemi vybral ty, jež se&nbsp;nejlépe vyznaly v&nbsp;umění, jak se&nbsp;oblékat a&nbsp;jak se&nbsp;chovat, jak pečovat o&nbsp;svou tvář i&nbsp;tělo; a&nbsp;když tedy pak dospěla do&nbsp;věku nejzralejší dokonalosti, do&nbsp;svých třinácti let, byla to&nbsp;nejkrásnější z&nbsp;panen, jež se&nbsp;kdy objevily v&nbsp;Arábii nebo v&nbsp;kterékoli jiné zemi. Její vlasy byly jako upředené zlato, její zuby jako perly největší ceny, tak třpytné a&nbsp;jemné; její pleť byla jasná jako měsíc, když vychází na&nbsp;východě, a&nbsp;její ruce i&nbsp;nohy jako okvětní plátky plného květu. Její rty byly jako čerstvě naříznutý pomeranč a&nbsp;její oči jako ona hluboká jezírka, do&nbsp;nichž za&nbsp;noci nahlíží měsíc.“</span></p>
          <p class="chunk" data-nb-ref-number="51" data-nb-words="19" data-nb-chars="119"><span class="idea" data-nb-ref-number="51" id="idea51" data-nb-words="19" data-nb-chars="119">„Slyšel jsem o&nbsp;takových, ale jen v&nbsp;pohádkách,“ povzdechl si&nbsp;pekař Chudi, jehož žena byla jako pergamen popukaný stářím.</span></p>
          <p class="chunk" data-nb-ref-number="52" data-nb-words="34" data-nb-chars="204"><span class="idea" data-nb-ref-number="52" id="idea52" data-nb-words="34" data-nb-chars="204">„A&nbsp;já slyšel, že&nbsp;jsou takové za&nbsp;zdmi paláců a&nbsp;ve vzdálených městech, nikdy však zde,“ přidal se&nbsp;Zad-el-Din, neboť ani jeho žena, ani jeho dcery nebyly příliš krásné na&nbsp;pohled. „Do Hodeidahu nepřicházejí.“</span></p>
          <p class="chunk" data-nb-ref-number="53" data-nb-words="19" data-nb-chars="108"><span class="idea" data-nb-ref-number="53" id="idea53" data-nb-words="19" data-nb-chars="108">„A&nbsp;kdyby byly tak krásné,“ povzdechl si&nbsp;Al&nbsp;Hadžaz, „žádný muž by&nbsp;jich nebyl hoden. Ale žádné takové nejsou.“</span></p>
          <p class="chunk" data-nb-ref-number="54" data-nb-words="5" data-nb-chars="45"><span class="idea" data-nb-ref-number="54" id="idea54" data-nb-words="5" data-nb-chars="45">„Ticho!“ zvolal Ahmed. „Poslouchejme příběh.“</span></p>
          <p class="chunk" data-nb-ref-number="55" data-nb-words="12" data-nb-chars="69"><span class="idea" data-nb-ref-number="55" id="idea55" data-nb-words="12" data-nb-chars="69">„Ano, než začne na&nbsp;nás chtít další peníze,“ zašeptal metař Al&nbsp;Hadžaz.</span></p>
          <p class="chunk" data-nb-ref-number="56" data-nb-words="36" data-nb-chars="211"><span class="idea" data-nb-ref-number="56" id="idea56" data-nb-words="36" data-nb-chars="211">Ale Gazzar se&nbsp;nemínil dát připravit o&nbsp;tyto důkazy zájmu a&nbsp;již se&nbsp;bděle rozhlížel. Zatímco hovořili, napřahoval bubínek a&nbsp;volal: „Anna, anna, anna!“ Ale odpor proti tomu byl takový, že&nbsp;se&nbsp;neodvážil v&nbsp;tom vytrvat.</span></p>
          <p class="chunk" data-nb-ref-number="57" data-nb-words="17" data-nb-chars="96"><span class="idea" data-nb-ref-number="57" id="idea57" data-nb-words="17" data-nb-chars="96">„Pse!“ zvolal Waidi. „Což nikdy nebudeš spokojen? Tady máš další anna, ale o&nbsp;víc si&nbsp;už&nbsp;neříkej.“</span></p>
          <p class="chunk" data-nb-ref-number="58" data-nb-words="12" data-nb-chars="80"><span class="idea" data-nb-ref-number="58" id="idea58" data-nb-words="12" data-nb-chars="80">„Ty lakomče!“ pravil Haifa, přestože velmi zaujat. „Pověz svůj příběh a&nbsp;rychle!“</span></p>
          <p class="chunk" data-nb-ref-number="59" data-nb-words="16" data-nb-chars="94"><span class="idea" data-nb-ref-number="59" id="idea59" data-nb-words="16" data-nb-chars="94">„Ten zloděj má&nbsp;jistě rupií nazbyt, za&nbsp;to&nbsp;vám ručím,“ pravil Saudi, přidávaje ještě jeden anna.</span></p>
          <p class="chunk" data-nb-ref-number="60" data-nb-words="14" data-nb-chars="97"><span class="idea" data-nb-ref-number="60" id="idea60" data-nb-words="14" data-nb-chars="97">Také Zad-el-Din a&nbsp;Ahmed, poněvadž je&nbsp;rozdráždila veliká krása princezny Jeny, přidali další anna.</span></p>
          <p class="chunk" data-nb-ref-number="61" data-nb-words="47" data-nb-chars="283"><span class="idea" data-nb-ref-number="61" id="idea61" data-nb-words="47" data-nb-chars="283">„Nespílejte mi, ó&nbsp;přátelé,“ žádal je&nbsp;zdvořile Gazzar, skrývaje mince do&nbsp;svého pláště, „neboť jsem tak chudý, jak zde vidíte&nbsp;– syn cest, žebrák, tulák, jenž nemá, kam by&nbsp;hlavu složil. Mimo své příběhy nemám nic.“ Když však viděl v&nbsp;tvářích posluchačů pramálo účasti, jal se&nbsp;pokračovat.</span></p>
          <p class="chunk" data-nb-ref-number="62" data-nb-words="244" data-nb-chars="1395"><span class="idea" data-nb-ref-number="62" id="idea62" data-nb-words="244" data-nb-chars="1395">„Tedy právě v&nbsp;době, kdy Abu dohlížel na&nbsp;onen temný bazar, rozhodl se&nbsp;kalif, jenž rok co&nbsp;rok chystal odjezd své dcery do&nbsp;hor, jež leží za&nbsp;Azolem v&nbsp;Baktrii a&nbsp;v&nbsp;nichž měl velmi krásný letní palác, vyslat napřed veliký oddíl na&nbsp;slonech a&nbsp;velbloudech z&nbsp;Ullaru a&nbsp;Cerfu a&nbsp;na koních nejvzácnější krve z&nbsp;Taifu. Tento oddíl byl všecek vyzdoben čabrakami a&nbsp;rouchy z&nbsp;hedvábí a&nbsp;tenké vlny, z&nbsp;lemovaných a&nbsp;předených látek z&nbsp;Ešeru a&nbsp;Baru s&nbsp;vpletenými zlatými nitěmi. A&nbsp;bylo to&nbsp;vskutku velkolepé divadlo a&nbsp;všichni se&nbsp;zastavovali, aby na&nbsp;ně&nbsp;pohlédli. Ale stalo se&nbsp;též, že&nbsp;když tato kavalkáda projížděla ulicemi Bagdadu, uslyšel Abu veliký hluk, výkřiky davu i&nbsp;poháněčů, klapot koňských kopyt a&nbsp;dusání velbloudích nohou a&nbsp;vyšel tedy ke&nbsp;dveřím svého bazaru, oblečen v&nbsp;hedvábný šat a&nbsp;na hlavě maje turban ze&nbsp;vzácné látky, sešívaný stříbrnými nitěmi. Dospěl už&nbsp;v&nbsp;osmnáctiletého mladíka. Vlasy měl černé jako havraní křídlo, oči veliké, temné a&nbsp;smutné jako jezírko, do&nbsp;něhož dopadá měsíc. Jeho tvář i&nbsp;ruce měly barvu, jako by&nbsp;byly velmi tence potřeny hennou a&nbsp;jeho pohyby byly půvabně nyvé. Když se&nbsp;zastavil ve&nbsp;dveřích, jal se&nbsp;s&nbsp;údivem pohlížet na&nbsp;velikou družinu, jak tudy projížděla a&nbsp;mizela v&nbsp;zátočinách dlouhé ulice. A&nbsp;při jeho výchově nemohlo ani být jinak, než že&nbsp;hned pomyslil, jaká kořist by&nbsp;to&nbsp;byla, kdyby jen bylo možno zmocnit se&nbsp;této družiny, vzít všechno její bohatství a&nbsp;muže i&nbsp;ženy zajmout jako otroky.</span></p>
          <p class="chunk" data-nb-ref-number="63" data-nb-words="202" data-nb-chars="1193"><span class="idea" data-nb-ref-number="63" id="idea63" data-nb-words="202" data-nb-chars="1193">Avšak zatímco zde takto přihlížel a&nbsp;přemýšlel&nbsp;– tak podivné jsou cesty Allahovy&nbsp;–, kráčel tudy velbloud, jehož budka byla uvnitř obtí­žena bohatým hedvábím a&nbsp;nejvzácnějšími ozdobami, ale zvenčí byla maskována jako budka zcela skromná, aby nikdo nic nemohl vytušit. A&nbsp;uvnitř byla krásná princezna Jeny, skryta stínem za&nbsp;záhyby poletujícího hedvábí, s&nbsp;tváří i&nbsp;čelem zakrytými až&nbsp;po&nbsp;hvězdojasné oči, a&nbsp;oči ještě nadto byly pod závojem. Ale tak podivné jsou cesty života i&nbsp;Allahovy, že&nbsp;ve&nbsp;své mladosti a&nbsp;úžasu nad světem, ve&nbsp;své zvědavosti a&nbsp;uctivé bázni, kterou v&nbsp;nás probouzejí věci neznámé a&nbsp;cizí, zabývala se&nbsp;právě v&nbsp;tomto okamžiku tím, že&nbsp;ze&nbsp;svých závojů vyhlížela na&nbsp;ozářené panorama světa, které míjela. A&nbsp;jak vyhlížela, stál tam právě Abu, hledící s&nbsp;obdivem na&nbsp;její nádherný doprovod. Jeho tělo bylo tak pružné, jeho oči tak hluboké, jeho tvář tak krásná, že&nbsp;jako proťato paprskem její srdce roztálo, bez rozmýšlení odhodila závoj a&nbsp;rozevřela záclony budky, aby lépe viděla a&nbsp;aby i&nbsp;on mohl popatřit. A&nbsp;když Abu spatřil, jak se&nbsp;záclony rozhrnuly, když spatřil pohled očí, jež byly jako jezírka, a&nbsp;ony tváře, zářící k&nbsp;němu jako plátky růží, byl tím zasažen a&nbsp;nemohl se&nbsp;už&nbsp;pohnout ani myslit.</span></p>
          <p class="chunk" data-nb-ref-number="64" data-nb-words="141" data-nb-chars="801"><span class="idea" data-nb-ref-number="64" id="idea64" data-nb-words="141" data-nb-chars="801">Takto zíral a&nbsp;stál, až&nbsp;její velbloud a&nbsp;další velbloudi přešli a&nbsp;zmizeli v&nbsp;zátočině ulice. Když jej pak napadlo, že&nbsp;ji&nbsp;možná už&nbsp;nikdy nespatří, probral se&nbsp;a&nbsp;rozběhl se&nbsp;za&nbsp;ní, odstrkávaje nalevo i&nbsp;napravo přihlížející občany. Když konečně doběhl k&nbsp;velbloudu své krásky, kterého hlídali eunuchové a&nbsp;otroci, vzal si&nbsp;jednoho z&nbsp;nich stranou a&nbsp;tiše mu&nbsp;pravil: ‚Příteli, neodmítej mě&nbsp;s&nbsp;hněvem a&nbsp;já se&nbsp;ti&nbsp;odměním třemi sty dinarů ve&nbsp;zlatě, které ti&nbsp;dám, jakmile přijdeš ke&nbsp;mně do&nbsp;Jussufova bazaru, kde se&nbsp;prodávají rohože, a&nbsp;povíš mi, kdo jede na&nbsp;onom velbloudu. Ptej se&nbsp;jen po&nbsp;Abuovi. Víc od&nbsp;tebe již nežádám.‘ Podle krásného oděvu a&nbsp;zeleného a&nbsp;stříbrného turbanu soudil o&nbsp;něm otrok, že&nbsp;je&nbsp;to&nbsp;urozený muž, a&nbsp;odpověděl: ‚Pane, nebuď příliš zvědav. Pamatuj na&nbsp;kalifovu pomstu…‘ ‚Dám ti&nbsp;dinary‘… ‚Přijdu k&nbsp;tobě.‘</span></p>
          <p class="chunk" data-nb-ref-number="65" data-nb-words="54" data-nb-chars="318"><span class="idea" data-nb-ref-number="65" id="idea65" data-nb-words="54" data-nb-chars="318">Abu byl zachvácen radostí již i&nbsp;nad tím, avšak byl také sklíčen rychlým příchodem a&nbsp;zase i&nbsp;odchodem velikého potěšení. ‚Neboť co&nbsp;teď jsem?‘ tázal se&nbsp;sám sebe. ‚Ještě před okamžikem jsem byl člověk, jenž může nalézt potěšení ve&nbsp;všem, co&nbsp;je&nbsp;mu&nbsp;přikázáno vykonat; ale teď jsem jako člověk ztracený, nevědoucí, co&nbsp;počít.‘“</span></p>
          <p class="chunk" data-nb-ref-number="66" data-nb-words="16" data-nb-chars="98"><span class="idea" data-nb-ref-number="66" id="idea66" data-nb-words="16" data-nb-chars="98">„Ach ano,“ povzdechl si&nbsp;holič Azad Bakht. „Měl jsem nejednou takový pocit. To&nbsp;ani nelze překonat.“</span></p>
          <p class="chunk" data-nb-ref-number="67" data-nb-words="13" data-nb-chars="81"><span class="idea" data-nb-ref-number="67" id="idea67" data-nb-words="13" data-nb-chars="81">„Al Tzoud, tam na&nbsp;poušti…“ začal Parfi, ale přerušili ho&nbsp;výkřiky: „Ticho! Ticho!“</span></p>
          <p class="chunk" data-nb-ref-number="68" data-nb-words="279" data-nb-chars="1522"><span class="idea" data-nb-ref-number="68" id="idea68" data-nb-words="279" data-nb-chars="1522">„Po celý měsíc pak byl Abu jako ve&nbsp;snu,“ pokračoval Gazzar, „toulal se&nbsp;zoufale sem a&nbsp;tam a&nbsp;přemýšlel, jak by&nbsp;se&nbsp;dověděl víc o&nbsp;oné tváři, jež se&nbsp;mu&nbsp;zjevila mezi záclonkami budky na&nbsp;velbloudu. Tázal se&nbsp;v&nbsp;duchu, zda se&nbsp;poháněč velblouda někdy vrátí. Jak dny míjely a&nbsp;nic se&nbsp;nedovídal, začal hubnout, byl zoufalý a&nbsp;rostla v&nbsp;něm únava ze&nbsp;života. Konečně pak přišel do&nbsp;jeho obchodu jakýsi starý muž s&nbsp;dlouhým vousem a&nbsp;v&nbsp;zaprášeném oděvu a&nbsp;ptal se&nbsp;po&nbsp;Abuovi. Když byl k&nbsp;němu uveden, pravil: ‚Chtěl bych s&nbsp;tebou mluvit o&nbsp;samotě.‘ A&nbsp;když ho&nbsp;Abu odvedl stranou, řekl: ‚Pamatuješ se&nbsp;na&nbsp;průvod kalifovy dcery, jdoucí do&nbsp;Iš-Pari v&nbsp;horách za&nbsp;Azolem?‘ Abu odpověděl: ‚Při Allahovi, ovšem!‘ ‚A&nbsp;pamatuješ se&nbsp;na&nbsp;toho, jemuž jsi položil otázku?‘ ‚Ano,‘ odpověděl Abu velice vzrušen. ‚Tázal jsem se&nbsp;ho, kdo tam v&nbsp;takové slávě jede na&nbsp;velbloudu.‘ ‚A&nbsp;jakou odměnu jsi slíbil za&nbsp;odpověď?‘ ‚Sto dinarů.‘ ‚Ponech si&nbsp;své dinary&nbsp;– nebo lépe, dej mi&nbsp;je, abych je&nbsp;mohl rozdat chudým, neboť ti&nbsp;nesu zprávu. Na&nbsp;onom velbloudu nejel nikdo jiný než princezna Jeny, kalifova dcera a&nbsp;dědička veškeré jeho říše. Ale podrž v&nbsp;tajnosti všechno o&nbsp;této návštěvě a&nbsp;nikomu neprozrazuj, že&nbsp;ses na&nbsp;ni&nbsp;tázal. Jsou mnozí, kdo hlídají, a&nbsp;tvým i&nbsp;mým údělem by&nbsp;mohla být smrt. Poněvadž však jsi takový, jaký jsi, ještě mlád a&nbsp;bez znalosti života, zde máš větévku myrty z&nbsp;Iš-Pari&nbsp;– ale nesmíš již myslit na&nbsp;nic z&nbsp;toho, co&nbsp;jsi viděl a&nbsp;slyšel. Jestliže bys činil jinak&nbsp;– smrt!‘ Třemi prsty si&nbsp;udělal znamení na&nbsp;čele a&nbsp;na hrdle, dal Abuovi větévku a&nbsp;sám od&nbsp;něho dostal zlato.“</span></p>
          <p class="chunk" data-nb-ref-number="69" data-nb-words="12" data-nb-chars="78"><span class="idea" data-nb-ref-number="69" id="idea69" data-nb-words="12" data-nb-chars="78">„U&nbsp;Allaha!“ zvolal Saudi. „Jak příjemno je&nbsp;pomyslit na&nbsp;takové množství zlata!“</span></p>
          <p class="chunk" data-nb-ref-number="70" data-nb-words="18" data-nb-chars="118"><span class="idea" data-nb-ref-number="70" id="idea70" data-nb-words="18" data-nb-chars="118">„Máš pravdu,“ připojil se&nbsp;Haifa, „ve velikém bohatství, kráse a&nbsp;pohodlí je&nbsp;něco konejšivého pro všechna lidská srdce.“</span></p>
          <p class="chunk" data-nb-ref-number="71" data-nb-words="50" data-nb-chars="287"><span class="idea" data-nb-ref-number="71" id="idea71" data-nb-words="50" data-nb-chars="287">„Jen ještě deset annů,“ začal Gazzar, „jen ještě tolik, co&nbsp;mě&nbsp;bude stát nocleh ve&nbsp;velbloudí stáji, a&nbsp;ještě slavnější to&nbsp;všechno udělám&nbsp;– přidám víc sladkostí lásky, přidám Abuovi na&nbsp;zázračné dovednosti&nbsp;– anna, anna&nbsp;– jen ještě o&nbsp;pět víc, abych mohl navázat na&nbsp;tuto nit ještě vznešeněji.“</span></p>
          <p class="chunk" data-nb-ref-number="72" data-nb-words="27" data-nb-chars="160"><span class="idea" data-nb-ref-number="72" id="idea72" data-nb-words="27" data-nb-chars="160">„Šakale!“ divoce zaječel Adžib. „Štěkáš jen, abys dostal víc annů. Pořád říkáš, že&nbsp;jich chceš ještě jenom deset a&nbsp;máš jich zatím už&nbsp;sto. Pokračuj ve&nbsp;vyprávění!“</span></p>
          <p class="chunk" data-nb-ref-number="73" data-nb-words="16" data-nb-chars="92"><span class="idea" data-nb-ref-number="73" id="idea73" data-nb-words="16" data-nb-chars="92">„Netopýre!“ pravil Chudi. „Jsi horší než ten tvůj Jussuf!“ A&nbsp;nikdo už&nbsp;nedal ani jediný anna.</span></p>
          <p class="chunk" data-nb-ref-number="74" data-nb-words="37" data-nb-chars="219"><span class="idea" data-nb-ref-number="74" id="idea74" data-nb-words="37" data-nb-chars="219">„Poněvadž věděl, že&nbsp;myrta pochází od&nbsp;princezny,“ pokračoval Gazzar unaveně, „a že&nbsp;může jakkoli toužit, nesmí však ani dechem prozradit svoje myšlenky ani to, co&nbsp;ví, povzdechl si&nbsp;Abu a&nbsp;vrátil se&nbsp;na&nbsp;svoje místo do&nbsp;bazaru.</span></p>
          <p class="chunk" data-nb-ref-number="75" data-nb-words="264" data-nb-chars="1587"><span class="idea" data-nb-ref-number="75" id="idea75" data-nb-words="264" data-nb-chars="1587">Vrátiv se&nbsp;však zanedlouho z&nbsp;daleké cesty, přišel Jussuf k&nbsp;Abuovi s&nbsp;odvážným záměrem. Tento záměr se&nbsp;netýkal ničeho jiného než veliké kalifovy pokladnice, jež stála uprostřed města na&nbsp;veřejném náměstí, byla uzamčena, hlídána, vystavěna z&nbsp;kamene a&nbsp;obsahovala bohatství celého sta provincií. Nadto, jak Jussuf věděl, byl právě čas, kdy se&nbsp;po&nbsp;celém kalifátu vybíraly desátky, a&nbsp;veliká pokladnice byla až&nbsp;po&nbsp;střechu naplněna, tak se&nbsp;aspoň pravilo, zlatými dinary. Byla to&nbsp;čtyřstranná budova z&nbsp;těžkého kamene, a&nbsp;čím dál menší hranoly byl postaveny jeden na&nbsp;druhý po&nbsp;způsobu pyramid. V&nbsp;každém z&nbsp;těchto pater byl ochoz a&nbsp;na každé straně každého ochozu právě tak jako dole na&nbsp;zemi chodili dva strážní, a&nbsp;to vždy od&nbsp;středu strany k&nbsp;jejímu konci a&nbsp;pak zpět, aby se&nbsp;uprostřed zase setkali a&nbsp;obrátili. A&nbsp;na každé straně v&nbsp;každém patře byli ještě další dva strážní. V&nbsp;žádném z&nbsp;pater a&nbsp;na žádné ze&nbsp;stran nebylo dovoleno, aby dva z&nbsp;těchto strážných dospěli do&nbsp;středu nebo na&nbsp;konec svého ochozu v&nbsp;téže chvíli, kdy v&nbsp;táž místa dospěli strážní pod nimi nebo nad nimi, neboť jen tak bylo možno dosáhnout toho, aby všechny části pokladnice byly ustavičně hlídány. Byl tu&nbsp;jen jediný vchod dole u&nbsp;země, obrácený do&nbsp;náměstí. A&nbsp;tímto vchodem nesměl vstupovat nikdo jiný než sám kalif, kalifův strážce pokladu nebo pověření pobočníci. Strážní vystupovali a&nbsp;sestupovali po&nbsp;hlídaném schodišti. Anna, ó&nbsp;přátelé,“ zaprosil Gazzar ještě jednou, „neboť nyní přijde zázračné vyloupení veliké pokladnice&nbsp;– důvtip a&nbsp;lstivost Abuova&nbsp;– zkušenost, avšak i&nbsp;zmatek strážce pokladu i&nbsp;samého kalifa&nbsp;– anna! Několik ubohých annů!“</span></p>
          <p class="chunk" data-nb-ref-number="76" data-nb-words="19" data-nb-chars="122"><span class="idea" data-nb-ref-number="76" id="idea76" data-nb-words="19" data-nb-chars="122">„Šakale!“ vykřikl Azad Bakht a&nbsp;vstal. „Okrádáš víc než kterýkoli lupič! Což máš sám pokladnici, kterou si&nbsp;doufáš naplnit?“</span></p>
          <p class="chunk" data-nb-ref-number="77" data-nb-words="15" data-nb-chars="93"><span class="idea" data-nb-ref-number="77" id="idea77" data-nb-words="15" data-nb-chars="93">„Už mu&nbsp;nic nedávejte,“ zvolal rázně Waidi. „Všechno jeho žvanění nestojí ani za&nbsp;jediný anna.“</span></p>
          <p class="chunk" data-nb-ref-number="78" data-nb-words="30" data-nb-chars="186"><span class="idea" data-nb-ref-number="78" id="idea78" data-nb-words="30" data-nb-chars="186">„Nebuďte nelaskaví, ó&nbsp;přátelé,“ zapřísahal Gazzar konejšivě. „Jak vidíte, mám jen dvacet annů&nbsp;– tím nezaplatím ani jídlo, natož nocleh. Jenom už&nbsp;deset&nbsp;– pouhých pět&nbsp;– a&nbsp;budu pokračovat.“</span></p>
          <p class="chunk" data-nb-ref-number="79" data-nb-words="26" data-nb-chars="151"><span class="idea" data-nb-ref-number="79" id="idea79" data-nb-words="26" data-nb-chars="151">„Dobrá tedy, tady je&nbsp;máš,“ zvolal Al&nbsp;Hadžaz a&nbsp;hodil mu&nbsp;čtyři; Zad-el-Din, Haifa a&nbsp;Chudi, každý přidali po&nbsp;jednom, Gazzar je&nbsp;rychle sebral a&nbsp;pokračoval:</span></p>
          <p class="chunk" data-nb-ref-number="80" data-nb-words="145" data-nb-chars="862"><span class="idea" data-nb-ref-number="80" id="idea80" data-nb-words="145" data-nb-chars="862">„Jussuf, jenž se&nbsp;už&nbsp;dlouho v&nbsp;duchu zabýval tímto zázračným skladem, lámal si&nbsp;také již dlouho hlavu, jak by&nbsp;do&nbsp;něho mohl vstoupit a&nbsp;odnést část zlata. Radil se&nbsp;též s&nbsp;mnohými svými žáky, ale marně. Nikdo mu&nbsp;tu&nbsp;hádanku nevyřešil. Když s&nbsp;ním však jednoho dne Abu kráčel mimo pokladnici směrem k&nbsp;mešitě, Jussuf mu&nbsp;řekl: ‚Zamysli se&nbsp;nad tím synu; zde vidíš nádhernou budovu, pečlivě vystavěnou i&nbsp;hlídanou. Jak by&nbsp;ses dostal ke&nbsp;zlatu, které je&nbsp;uvnitř uloženo?‘ Abu, jehož myšlenky se&nbsp;nezabývaly onou budovou, nýbrž princeznou Jeny, neprozradil žádné překvapení nad tou otázkou, neboť už&nbsp;byl zvyklý ocitat se&nbsp;před obtížnými a&nbsp;strašlivými věcmi, ale díval se&nbsp;na&nbsp;budovu tak klidně, že&nbsp;Jussuf zvolal: ‚Jakže? Napadá tě, jak to&nbsp;udělat?‘ ‚Nikdy jsem na&nbsp;to&nbsp;dosud nepomyslil, ó&nbsp;Jussufe,‘ odpověděl Abu, ‚jestliže však je&nbsp;to&nbsp;tvoje přání, pojďme to&nbsp;prozkoumat z&nbsp;větší blízkosti.‘</span></p>
          <p class="chunk" data-nb-ref-number="81" data-nb-words="91" data-nb-chars="541"><span class="idea" data-nb-ref-number="81" id="idea81" data-nb-words="91" data-nb-chars="541">A&nbsp;tak šli blíž davem obchodníků, cizinců, oslů, zahalených dcer harémů i&nbsp;zahalečů a&nbsp;prohlédli budovu. Abu si&nbsp;okamžitě všiml pohybu stráží a&nbsp;viděl, že&nbsp;když se&nbsp;strážní na&nbsp;jednom ochozu od&nbsp;sebe vzdalují, strážní na&nbsp;ochozu nad nimi nebo pod nimi kráčejí si&nbsp;navzájem vstříc. A&nbsp;přestože jediný vchod do&nbsp;pokladnice byl dobře střežen, bylo tu&nbsp;zranitelné místo, a&nbsp;tímto místem byla stříška na&nbsp;vrcholu, též čtyřstranná a&nbsp;plochá, kde však nikdo nechodil a&nbsp;nikdo nehlídal. ‚Je to&nbsp;nesnadné,‘ pravil po&nbsp;chvíli, ‚lze to&nbsp;však udělat. Dovol mi&nbsp;to&nbsp;promyslit.‘</span></p>
          <p class="chunk" data-nb-ref-number="82" data-nb-words="260" data-nb-chars="1546"><span class="idea" data-nb-ref-number="82" id="idea82" data-nb-words="260" data-nb-chars="1546">Jakmile věc promyslil, neporadil se&nbsp;už&nbsp;ani s&nbsp;Jussufem, převlekl se&nbsp;za&nbsp;krmiče velbloudů, opatřil si&nbsp;hedvábný provaz, čtyři pytle a&nbsp;železný hák. Vrátiv se&nbsp;domů, dal si&nbsp;hák potáhnout měkkou látkou, aby při dopadu nevydával žádný zvuk, pak jej přivázal na&nbsp;konec hedvábného provazu a&nbsp;řekl Jussufovi: ‚Pojď, zkusíme to.‘ Zvědav, co&nbsp;tím Abu myslí, vyšel Jussuf s&nbsp;ním a&nbsp;spolu vyzkoušeli, zda je&nbsp;provaz unese. Když pak Abu vypozoroval, v&nbsp;kterou noční hodinu se&nbsp;mění stráže, a&nbsp;když zvolil noc bez měsíce i&nbsp;bez hvězd, převlekli se&nbsp;spolu s&nbsp;Jussufem za&nbsp;městské hlídače a&nbsp;odešli k&nbsp;pokladnici. Přestože byla tak dobře hlídána jako vždy, nalezli si&nbsp;stanoviště v&nbsp;blízké uličce. Spatřiv blížit se&nbsp;jakéhosi mezkaře, chtěl Abu vyzkoušet svoje přestrojení, a&nbsp;tak mu&nbsp;rozkázal, aby odešel, a&nbsp;mezkař se&nbsp;vskutku vzdálil. Abu pozoroval pak strážné v&nbsp;přízemku, jak se&nbsp;setkávají a&nbsp;obracejí, a&nbsp;když spatřil strážné na&nbsp;prvním ochozu, že&nbsp;jsou dosud daleko od&nbsp;sebe, že&nbsp;však se&nbsp;k&nbsp;sobě blíží, dal znamení Jussufovi, rozběhli se&nbsp;vpřed, zachytili hák za&nbsp;okraj prvního ochozu, vyšplhali se&nbsp;rychle nahoru a&nbsp;zůstali tam viset nad dolními strážnými, dokud se&nbsp;strážní na&nbsp;prvním ochozu nesetkali a&nbsp;nevraceli se&nbsp;opět nazpátek. Vyšplhali se&nbsp;pak přes zídku a&nbsp;opakovali tuto lest se&nbsp;strážnými druhého ochozu, pak třetího i&nbsp;čtvrtého, až&nbsp;konečně byli na&nbsp;stříšce, na&nbsp;kterou ulehli. Tehdy Abu, jenž na&nbsp;to&nbsp;byl připraven, vytrhl jednu z&nbsp;desek, jež kryly střechu, zavěsil provaz za&nbsp;okraj otvoru a&nbsp;zašeptal: ‚Nuže, pane?‘ Jussuf, jenž vždy byl na&nbsp;svůj život opatrný, odpověděl: ‚Jdi a&nbsp;dej mi&nbsp;zprávu.‘</span></p>
          <p class="chunk" data-nb-ref-number="83" data-nb-words="77" data-nb-chars="477"><span class="idea" data-nb-ref-number="83" id="idea83" data-nb-words="77" data-nb-chars="477">Sklouznuv po&nbsp;provaze dostal se&nbsp;Abu nakonec k&nbsp;velikému množství zlata a&nbsp;volně nahromaděných klenotů, jimiž naplnil pytle, které vzal s&nbsp;sebou. Připevnil je&nbsp;k&nbsp;provazu a&nbsp;vyšplhal se&nbsp;nahoru. Jussufa ohromil pohled na&nbsp;takové bohatství, a&nbsp;tak chtěl mnohokrát sestoupit dolů, ale Abu, spatřiv zevnitř skulinou jakousi hvězdu, trval na&nbsp;tom, že&nbsp;je&nbsp;nutno pro tuto noc skončit. Když si&nbsp;pak pytle přivázali k&nbsp;pasům a&nbsp;položili desku tam, kde byla, sestoupili týmž způsobem, jako vystoupili.“</span></p>
          <p class="chunk" data-nb-ref-number="84" data-nb-words="4" data-nb-chars="43"><span class="idea" data-nb-ref-number="84" id="idea84" data-nb-words="4" data-nb-chars="43">„Podivuhodný úskok,“ poznamenal Zad-el-Din.</span></p>
          <p class="chunk" data-nb-ref-number="85" data-nb-words="9" data-nb-chars="56"><span class="idea" data-nb-ref-number="85" id="idea85" data-nb-words="9" data-nb-chars="56">„Takovou pokladnici bych si&nbsp;také přál,“ dodal Al&nbsp;Hadžaz.</span></p>
          <p class="chunk" data-nb-ref-number="86" data-nb-words="166" data-nb-chars="1002"><span class="idea" data-nb-ref-number="86" id="idea86" data-nb-words="166" data-nb-chars="1002">„Takto se&nbsp;jim po&nbsp;tři noci dařilo vykrádat pokladnici,“ pokračoval Gazzar, jenž se&nbsp;již bál žádat o&nbsp;další anna, „a odnesli odtamtud mnoho tisíc dinarů i&nbsp;skvostů. Avšak čtvrté noci je&nbsp;spatřil jeden ze&nbsp;strážných, jak spěchají pryč, a&nbsp;dal poplašné znamení. Abu a&nbsp;Jussuf se&nbsp;začali proplétat neznámými cestami, Jussuf se&nbsp;pak odebral domů a&nbsp;Abu do&nbsp;bazaru svého pána. Jakmile tam byl, odhodil přestrojení hlídače, objevil se&nbsp;venku jako starý prodavač rohoží a&nbsp;pronásledující stráže se&nbsp;ho&nbsp;tázaly, zda někdo nevstoupil do&nbsp;jeho krámu. Abu je&nbsp;pozval dovnitř, kde je&nbsp;zlodějští Jussufovi otroci svázali a&nbsp;odstranili. Jiní ze&nbsp;strážných se&nbsp;však okamžitě odebrali za&nbsp;svým velitelem, podali mu&nbsp;zprávu a&nbsp;on o&nbsp;tom hned pověděl strážci pokladu. Přinesli louče, prohlédli pokladnici a&nbsp;strážce pokladu pak odešel ke&nbsp;kalifovi. Kalif velmi žasl nad tím, že&nbsp;nebylo možno nalézt žádnou stopu po&nbsp;příchodu ani po&nbsp;odchodu lupičů, a&nbsp;tak poslal pro vůdce zlodějů, který byl nedávno chycen při zločinu a&nbsp;odsouzen k&nbsp;oběšení, a&nbsp;pravil mu:</span></p>
          <p class="chunk" data-nb-ref-number="87" data-nb-words="44" data-nb-chars="276"><span class="idea" data-nb-ref-number="87" id="idea87" data-nb-words="44" data-nb-chars="276">‚Chceš si&nbsp;zachránit život?‘ ‚Jak bych nechtěl, jestliže Tvá Milost dovolí.‘ ‚Poslyš tedy,‘ pravil kalif. ‚Naše pokladnice byla právě nyní vyloupena a&nbsp;nikde není žádná stopa. Vysvětli mi&nbsp;do&nbsp;jednoho měsíce tuto záhadu a&nbsp;život ti&nbsp;bude zachován, i&nbsp;když svoboda ti&nbsp;vrácena nebude.‘</span></p>
          <p class="chunk" data-nb-ref-number="88" data-nb-words="11" data-nb-chars="78"><span class="idea" data-nb-ref-number="88" id="idea88" data-nb-words="11" data-nb-chars="78">‚Ó&nbsp;ochránce věřících,‘ pravil zloděj, ‚dovol mi&nbsp;jen pohlédnout do&nbsp;pokladnice.‘</span></p>
          <p class="chunk" data-nb-ref-number="89" data-nb-words="31" data-nb-chars="201"><span class="idea" data-nb-ref-number="89" id="idea89" data-nb-words="31" data-nb-chars="201">V&nbsp;poutech a&nbsp;pečlivě hlídán samým strážcem pokladu a&nbsp;kalifem byl odvezen do&nbsp;pokladnice. Rozhlížeje se&nbsp;kolem sebe, spatřil nakonec slabý paprsek, pronikající pod onou deskou, jež byla ve&nbsp;střeše uvolněna.</span></p>
          <p class="chunk" data-nb-ref-number="90" data-nb-words="28" data-nb-chars="162"><span class="idea" data-nb-ref-number="90" id="idea90" data-nb-words="28" data-nb-chars="162">‚Ó&nbsp;strážce věřících,‘ pravil zloděj moudře a&nbsp;pln naděje, ‚dej sem přesně pod onu uvolněnou desku postavit kotel s&nbsp;horkou smolou a&nbsp;pak uvidíš, že&nbsp;se&nbsp;zloděj chytí.‘</span></p>
          <p class="chunk" data-nb-ref-number="91" data-nb-words="218" data-nb-chars="1258"><span class="idea" data-nb-ref-number="91" id="idea91" data-nb-words="218" data-nb-chars="1258">Kalif pak všechno zařídil podle této rady, pokladnice byla znovu zamčena, k&nbsp;hlídkám byli určeni noví strážní, smola byla denně vyměňována, ale Abu s&nbsp;Jussufem nepřišli. Přece však Jussufova lačnost nakonec vzrostla do&nbsp;té&nbsp;míry, že&nbsp;se&nbsp;za&nbsp;temné noci příštího měsíce opět odebrali k&nbsp;pokladnici, kde již strážní byli tak lehkovážní, že&nbsp;se&nbsp;snadno dostali na&nbsp;střechu. Jakmile Abu odstranil desku, okamžitě ucítil zápach smoly a&nbsp;radil Jussufovi, aby nesestupoval, ale Jussuf nedal jinak. Byl rozdychtěn pomyšlením na&nbsp;zlato a&nbsp;skvosty, v&nbsp;nichž se&nbsp;za&nbsp;oněch minulých nocí hrabal, a&nbsp;tak sestoupil. Když se&nbsp;však blížil zlatu a&nbsp;sáhl pro ně, nahmátl místo něho vroucí smolu, a&nbsp;jakmile se&nbsp;o&nbsp;ni spálil, pustil se&nbsp;provazu a&nbsp;spadl. Zavolal na&nbsp;Abua: ‚Pálím se&nbsp;v&nbsp;horké smole. Pomoz mi!‘ Abu sešplhal dolů, vzal ho&nbsp;za&nbsp;ruku, ale ucítil, že&nbsp;tato ruka umdlévá a&nbsp;slábne. Věda, že&nbsp;smrt je&nbsp;nablízku a&nbsp;že kdyby zde bylo nalezeno Jussufovo tělo, trpěl by&nbsp;za&nbsp;to&nbsp;pak nejen on&nbsp;sám, nýbrž i&nbsp;Jussufova žena a&nbsp;otroci, vytáhl svou tureckou šavli, kterou měl vždy po&nbsp;boku, a&nbsp;uťal Jussufovi hlavu. Upevnil si&nbsp;ji&nbsp;k&nbsp;pasu, vyšplhal se&nbsp;po&nbsp;provaze nahoru, zasadil desku a&nbsp;opatrně se&nbsp;vzdálil od&nbsp;pokladnice. Odebral se&nbsp;do&nbsp;Jussufova domu a&nbsp;dal hlavu Jussufově ženě napomenuv ji, aby vše podržela v&nbsp;tajnosti.</span></p>
          <p class="chunk" data-nb-ref-number="92" data-nb-words="266" data-nb-chars="1595"><span class="idea" data-nb-ref-number="92" id="idea92" data-nb-words="266" data-nb-chars="1595">Avšak kalif, jenž teď den co&nbsp;den přicházel se&nbsp;strážcem pokladu do&nbsp;pokladnice, užasl nad tím, že&nbsp;byla zamčena, a&nbsp;přece bylo uvnitř tělo bez hlavy. Nevěda, co&nbsp;si&nbsp;myslit o&nbsp;záhadě tohoto těla, povolal opět onoho zloděje, jenž mu&nbsp;poradil, aby vyvěsil toto tělo na&nbsp;tržišti a&nbsp;rozestavil stráže, které by&nbsp;hlídaly, zda sem někdo nepřichází truchlit nebo slídit. Bezhlavé tělo bylo tedy zavěšeno na&nbsp;šibenici a&nbsp;vystaveno na&nbsp;tržišti, kde je&nbsp;pak Abu poznal, když tudy zpovzdáli šel. Poněvadž se&nbsp;bál, že&nbsp;Jussufova žena Mirza, pocházející z&nbsp;kmene Veddi, v&nbsp;němž je&nbsp;zákonem truchlit v&nbsp;přítomnosti mrtvých, půjde tam na&nbsp;tržiště oplakávat svého muže, pospíšil za&nbsp;ní, aby ji&nbsp;napomenul k&nbsp;opatrnosti. ‚Nechoď tam,‘ pravil jí, ‚nebo jestliže musíš, naplň dva džbány mlékem a&nbsp;jdi tam jako prodavačka mléka. Jestliže musíš plakat, upusť jakoby náhodou jeden z&nbsp;džbánů a&nbsp;tvař se, jako bys plakala nad ním.‘ Mirza tedy naplnila dva džbány, a&nbsp;když míjela šibenici na&nbsp;onom náměstí, upustila jeden a&nbsp;jala se&nbsp;plakat, jak to&nbsp;žádala její víra. Když ji&nbsp;strážní viděli, nic je&nbsp;nenapadlo. ‚Je to&nbsp;chudá žena,‘ pravil jeden z&nbsp;nich, ‚a&nbsp;pláče nad svým neštěstím.‘ Když však kalif povolal na&nbsp;konci dne strážné, aby jemu a&nbsp;vůdci zlodějů podali zprávu, zeptal se&nbsp;jich, co&nbsp;všechno viděli. ‚Neviděli jsme nikoho,‘ pravil velitel strážných, ‚jen starou ženu, která byla tak chudá, že&nbsp;plakala nad rozbitým džbánem!‘ ‚Hlupáci!‘ zvolal vůdce zlodějů. ‚Prasata! Což jsem vám neřekl, abyste zatkli každého, kdo přijde truchlit? Je&nbsp;to&nbsp;vdova po&nbsp;onom lupiči. Zkuste to&nbsp;znovu. Rozhoďte pod šibenici zlaté mince a&nbsp;zatkněte každého, kdo se&nbsp;jich dotkne.‘</span></p>
          <p class="chunk" data-nb-ref-number="93" data-nb-words="204" data-nb-chars="1243"><span class="idea" data-nb-ref-number="93" id="idea93" data-nb-words="204" data-nb-chars="1243">Strážní rozhodili zlato, jak jim bylo přikázáno, a&nbsp;zaujali svoje postavení. Potěšen tím, že&nbsp;vdova mohla truchlit, aniž byla zatčena, přišel se&nbsp;Abu podívat, co&nbsp;nyní kalif podnikne. Když spatřil zlato, řekl si: ‚Tímhle chce pokoušet.‘ Okamžitě to&nbsp;v&nbsp;něm probudilo pýchu nad vlastní dovedností a&nbsp;rozhodl se, že&nbsp;vezme některé z&nbsp;těch mincí, aniž bude zatčen. Proto se&nbsp;převlekl za&nbsp;otrhaného mladého žebráka slabého rozumu a&nbsp;spolu s&nbsp;chlapcem, jenž byl mladší než on&nbsp;a&nbsp;právě tak zubožený, jal se&nbsp;pobíhat po&nbsp;náměstí z&nbsp;místa na&nbsp;místo jako při nějaké hře. Než však začal, připevnil si&nbsp;k&nbsp;podrážkám střevíců silnou pryž, k&nbsp;níž by&nbsp;se&nbsp;zlaté mince přichytily. Oklamáni zdánlivou mla­dostí a&nbsp;pošetilostí Abuovou i&nbsp;jeho přítele, strážní si&nbsp;říkali: ‚Je to&nbsp;jen dítě a&nbsp;blázen. Žádné zlato neberou.‘ Když však večer počítali zlaté mince, mnoho jich chybělo a&nbsp;velmi se&nbsp;začali bát. Jakmile podali toho večera kalifovi zprávu, dal je&nbsp;zmrskat a&nbsp;na jejich místa kázal postavit jiné strážné. Opět se&nbsp;poradil s&nbsp;vůdcem zlodějů, který mu&nbsp;řekl, aby obtížil jednoho velblouda svůdným bohatstvím a&nbsp;aby tohoto velblouda vedli ulicemi města zdánliví cizinci, předstírající opilost vínem. ‚Lupič, který ti&nbsp;uniká, bude v&nbsp;pokušení zmocnit se&nbsp;tohoto bohatství a&nbsp;bude je&nbsp;chtít ukrást.‘</span></p>
          <p class="chunk" data-nb-ref-number="94" data-nb-words="404" data-nb-chars="2356"><span class="idea" data-nb-ref-number="94" id="idea94" data-nb-words="404" data-nb-chars="2356">Abu, jenž byl na&nbsp;tržišti na&nbsp;číhané, všiml si&nbsp;pak brzy tohoto velblouda, obtíženého velikým bohatstvím a&nbsp;vedeného zřejmými cizinci. Poněvadž jej však nevedli na&nbsp;žádné určité tržiště, domníval se, že&nbsp;je&nbsp;to&nbsp;jistě velbloud kalifův. I&nbsp;tohoto velblouda se&nbsp;rozhodl ukrást, neboť byla v&nbsp;jeho krvi touha po&nbsp;boji a&nbsp;přál si, kvůli princezně Jeny, aby se&nbsp;jím zabývaly kalifovy myšlenky. Naplnil měch nejlepším vínem, do&nbsp;kterého přimísil uspávací prostředek, připravený podle návodu mrtvého Jussufa, oblékl se&nbsp;za&nbsp;ubohého prodavače a&nbsp;vydal se&nbsp;do&nbsp;ulic. Když přišel do&nbsp;ulice, kde byl velbloud, a&nbsp;viděl poháněče, jak se&nbsp;loudají a&nbsp;zívají, jal se&nbsp;volat: ‚Víno za&nbsp;para! Víno za&nbsp;para!‘ Poháněči se&nbsp;napili a&nbsp;chutnalo jim, šli pak za&nbsp;Abuem, pili znovu, žertovali s&nbsp;ním a&nbsp;smáli se&nbsp;jeho hlouposti, až&nbsp;se&nbsp;přiblížili ke&nbsp;dveřím ženy mrtvého Jussufa, Mirzy, za&nbsp;nimiž byla branka vedoucí na&nbsp;tajný dvorek. Zastavil se&nbsp;zde a&nbsp;vyčkával, až&nbsp;víno začne účinkovat, díval se&nbsp;při tom nahoru a&nbsp;také něco tam nahoře ukazoval. Poháněči se&nbsp;dívali, ale nic neviděli. Když se&nbsp;pak projevily účinky jedu, padli poháněči k&nbsp;zemi; načež Abu rychle zavedl velblouda na&nbsp;dvorek a&nbsp;zamkl branku. Když se&nbsp;vrátil a&nbsp;zjistil, že&nbsp;poháněči dosud spí, oholil jim polovinu vlasů i&nbsp;vousů, pak zmizel, převlekl se&nbsp;a&nbsp;připojil se&nbsp;k&nbsp;davu, jenž se&nbsp;pak smál cizincům, kteří se&nbsp;probrali, nešťastně začali pobíhat, hledajíce velblouda a&nbsp;jeho náklad, a&nbsp;nevěděli nic o&nbsp;tom, jak směšně vypadají. Aby odstranila všechny stopy, Mirza velblouda zabila a&nbsp;zboží rozdělila. Poněvadž to&nbsp;byla pečlivá a&nbsp;hospodárná žena, dala všechen tuk na&nbsp;mase vyškvařit a&nbsp;uschovat v&nbsp;nádobách, neboť má&nbsp;léčivou sílu. Když se&nbsp;kalif dověděl, co&nbsp;se&nbsp;s&nbsp;velbloudem stalo, jal se&nbsp;znovu přemýšlet, jak by&nbsp;bylo možno dopadnout toho velikého lupiče, který se&nbsp;mu&nbsp;vysmívá a&nbsp;je velmi důvtipný. Povolal vůdce zlodějů i&nbsp;jiné lidi k&nbsp;poradě, zopakoval, jak se&nbsp;všechno dosud dálo, a&nbsp;otázal se, jak by&nbsp;bylo možno tohoto prince mezi lupiči chytit. ‚Zkus ještě jednu lest, ó&nbsp;pane,‘ pravil vůdce zlodějů, který byl velmi otřesen a&nbsp;bál se&nbsp;o&nbsp;svůj život. ‚Vyšli starou ženu, aby šla od&nbsp;domu k&nbsp;domu a&nbsp;ptala se&nbsp;po&nbsp;velbloudím tuku. Nechť všude prosí a&nbsp;říká, že&nbsp;je&nbsp;to&nbsp;pro nemocného. Je&nbsp;možné, že&nbsp;velblouda ze&nbsp;strachu zabili a&nbsp;jeho tuk uchovali. Jestliže bude někde velbloudí tuk nalezen, nechť jsou poznamenány dveře toho domu tím tukem a&nbsp;nechť jsou zajati všichni, kdo budou uvnitř.‘</span></p>
          <p class="chunk" data-nb-ref-number="95" data-nb-words="146" data-nb-chars="850"><span class="idea" data-nb-ref-number="95" id="idea95" data-nb-words="146" data-nb-chars="850">Byla tedy vyslána stařena, aby všude mnoho mluvila o&nbsp;bolestech. Když přišla do&nbsp;Mirzina domu, dostala od&nbsp;Mirzy tuk, a&nbsp;když odcházela, poznamenala jím dveře. Jakmile se&nbsp;vrátila, kalif svolal svoje důstojníky a&nbsp;strážné a&nbsp;všichni se&nbsp;vydali k&nbsp;oněm označeným dveřím. Zatím se&nbsp;Abu vrátil, spatřil znamení a&nbsp;tázal se&nbsp;Mirzy, jaký je&nbsp;jeho smysl. Když mu&nbsp;řekla o&nbsp;stařeně, požádal ji&nbsp;o&nbsp;nádobu s&nbsp;velbloudím tukem a&nbsp;poznamenal jím všechny dveře v&nbsp;nejbližších ulicích. Když kalif přišel a&nbsp;viděl všude ona znamení, rozhněval se, ale pojal i&nbsp;uctivou bázeň a&nbsp;obdiv k&nbsp;takové zchytralosti, jakou ještě nepoznal. ‚Dávám ti&nbsp;tvůj život,‘ řekl vůdci zlodějů, ‚neboť nyní vidím, že&nbsp;proti tomuhle nejsi nic. Je&nbsp;chytrý nad všechnu moudrost kalifů i&nbsp;zlodějů. Vraťme se,‘ a&nbsp;jal se&nbsp;kráčet zpět k&nbsp;paláci, tázaje se&nbsp;v&nbsp;duchu, jakou má&nbsp;povahu a&nbsp;duši ten, který ho&nbsp;tak snadno obelstil.</span></p>
          <p class="chunk" data-nb-ref-number="96" data-nb-words="110" data-nb-chars="665"><span class="idea" data-nb-ref-number="96" id="idea96" data-nb-words="110" data-nb-chars="665">Čas plynul a&nbsp;jednoho dne pravil kalif vezírovi: ‚Přemýšlel jsem o&nbsp;tom, jenž loupil v&nbsp;pokladnici, ukradl velblouda a&nbsp;sbíral zlato pod šibenicí. Takový člověk má&nbsp;moudrosti nad svoji dobu i&nbsp;pokolení a&nbsp;je hoden lepších úkolů. Co&nbsp;myslíš? Mám mu&nbsp;nabídnout, že&nbsp;bude omilostněn, jestliže se&nbsp;prozradí a&nbsp;dá zajmout? Myslíš, že&nbsp;přijde?‘ ‚Zkus to, ó&nbsp;vládce věřících,‘ pravil vezír. Bylo sepsáno prohlášení a&nbsp;odevzdáno hlasatelům, kteří pak všude oznamovali, že&nbsp;objeví-li se&nbsp;onen veliký lupič v&nbsp;určitou hodinu na&nbsp;tržišti a&nbsp;dá se&nbsp;zajmout, je&nbsp;přáním kalifovým, aby byl omilostněn a&nbsp;zůstal svoboden a&nbsp;aby se&nbsp;mu&nbsp;dostalo mnoha vzácných darů. Ale po&nbsp;pravdě to&nbsp;kalif nezamýšlel udělat.</span></p>
          <p class="chunk" data-nb-ref-number="97" data-nb-words="139" data-nb-chars="835"><span class="idea" data-nb-ref-number="97" id="idea97" data-nb-words="139" data-nb-chars="835">Abu to&nbsp;uslyšel, a&nbsp;jsa zoufalý nad svým životem, nad ztrátou princezny Jeny a&nbsp;nad smrtí Jussufovou, chtěje též nabýt nějakého zisku jiným způsobem než loupeží, zamyslil se&nbsp;nad tím, zda by&nbsp;mohl přijmout tuto kalifovu nabídku, přihlásit se&nbsp;a&nbsp;přece jen uniknout, kdyby to&nbsp;byla jen léčka na&nbsp;jeho polapení. Vyčkal tedy, až&nbsp;nastane ona vyhlášená hodina, a&nbsp;když se&nbsp;náměstí naplnilo strážnými, kteří se&nbsp;ho&nbsp;měli zmocnit, jakmile by&nbsp;se&nbsp;objevil, převlekl se&nbsp;za&nbsp;strážného a&nbsp;přišel mezi vojáky oblečen jako všichni ostatní. Kalif byl přítomen, aby byl svědkem zatčení, a&nbsp;když hlasatelé, stojící kolem něho žádali lupiče, aby se&nbsp;objevil a&nbsp;dal se&nbsp;omilostnit, Abu zvolal z&nbsp;hustého zástupu: ‚Zde jsem, ó&nbsp;kalife! Milost!‘ Tu&nbsp;kalif, který myslil, že&nbsp;nyní bude již určitě chycen, zvolal: ‚Zatkněte ho! Zatkněte ho!‘ Ale Abu, smíšen s&nbsp;ostatními, volal také:</span></p>
          <p class="chunk" data-nb-ref-number="98" data-nb-words="49" data-nb-chars="294"><span class="idea" data-nb-ref-number="98" id="idea98" data-nb-words="49" data-nb-chars="294">‚Zatkněte ho! Zatkněte ho!‘ a&nbsp;rozhlížel se&nbsp;kolem sebe právě tak jako ostatní. Strážní ho&nbsp;pokládali též za&nbsp;strážného a&nbsp;dovolili mu&nbsp;uniknout a&nbsp;kalif, opět pohněván a&nbsp;rozmrzelý, odebral se&nbsp;do&nbsp;paláce. Jakmile byl ve&nbsp;svých komnatách, povolal si&nbsp;přední svoje rádce a&nbsp;připravil s&nbsp;nimi toto prohlášení:</span></p>
        </section>
        <section>
          <div class="centered">
            <p class="chunk" data-nb-ref-number="99" data-nb-words="5" data-nb-chars="22"><span class="idea" data-nb-ref-number="99" id="idea99" data-nb-words="5" data-nb-chars="22">VŠEM SE&nbsp;DÁVÁ NA&nbsp;VĚDOMÍ</span></p>
          </div>
          <blockquote class="chunk" data-nb-ref-number="100" data-nb-words="142" data-nb-chars="846"><span class="idea" data-nb-ref-number="100" id="idea100" data-nb-words="142" data-nb-chars="846"><p>Poněvadž uvnitř naší říše je&nbsp;člověk tak moudrý, který přes naše příkazy a&nbsp;největší úsilí prosazuje dosud svou vůli proti vůli naší a&nbsp;uniká veškerým snahám o&nbsp;polapení, všem se&nbsp;dává na&nbsp;vědomí, že&nbsp;když jsme dosud žasli a&nbsp;byli znepokojeni, nyní jsme potěšeni a&nbsp;uspokojeni přítomností člověka tak důvtipného a&nbsp;vynalézavého v&nbsp;naší říši. Na&nbsp;důkaz toho, že&nbsp;naše uznalost je&nbsp;nyní upřímná a&nbsp;náš hněv zkrocen, vstupujeme tímto do&nbsp;smlouvy s&nbsp;ním a&nbsp;se vším naším lidem, ke&nbsp;kterému se&nbsp;může odvolat, jestliže bychom nedostáli v&nbsp;slovu, a&nbsp;podle této smlouvy je&nbsp;mu&nbsp;zaručeno, že&nbsp;přihlásí-li se&nbsp;osobně a&nbsp;vypoví svá dobrodružství tomu, koho k&nbsp;tomu určíme, bude nám radostí vynikajícím způsobem ho&nbsp;před všemi vyznamenat. Jakmile se&nbsp;potvrdí pravdivost toho, co&nbsp;nám vypoví, dostane se&nbsp;mu&nbsp;bohatství, našeho královského přátelství a&nbsp;místa radního v&nbsp;naší radě. Tak pravím já</p></span></blockquote>
          <blockquote class="chunk" data-nb-ref-number="101" data-nb-words="2" data-nb-chars="8"><span class="idea" data-nb-ref-number="101" id="idea101" data-nb-words="2" data-nb-chars="8"><p>JANKO I.</p></span></blockquote>
          <p class="chunk" data-nb-ref-number="102" data-nb-words="85" data-nb-chars="477"><span class="idea" data-nb-ref-number="102" id="idea102" data-nb-words="85" data-nb-chars="477">Kalif toto prohlášení podepsal a&nbsp;hlasatelé je&nbsp;pak četli na&nbsp;veřejných místech. Abu je&nbsp;vyslechl, ale pro onen dřívější kalifův podvod nebyl nyní ochoten věřit pravdivosti toho prohlášení. Současně ho&nbsp;těšilo vědomí, že&nbsp;si&nbsp;ho&nbsp;kalif i&nbsp;jeho rádci velmi váží, ať&nbsp;v&nbsp;dobrém, nebo ve&nbsp;zlém, a&nbsp;myslil si, že&nbsp;kdyby to&nbsp;bylo ve&nbsp;zlém, mohl by&nbsp;snad ještě znovu obelstít kalifa, získat si&nbsp;tím jeho přízeň a&nbsp;poznat pak nakonec i&nbsp;Jeny. Sepsal tedy odpověď, kterou vylepil na&nbsp;náměstí a&nbsp;v&nbsp;níž stálo:</span></p>
        </section>
        <section>
          <div class="centered">
            <p class="chunk" data-nb-ref-number="103" data-nb-words="5" data-nb-chars="33"><span class="idea" data-nb-ref-number="103" id="idea103" data-nb-words="5" data-nb-chars="33">PROHLÁŠENÍ TOHO, JEJŽ KALIF HLEDÁ</span></p>
          </div>
          <blockquote class="chunk" data-nb-ref-number="104" data-nb-words="85" data-nb-chars="472"><span class="idea" data-nb-ref-number="104" id="idea104" data-nb-words="85" data-nb-chars="472"><p>Věz, ó&nbsp;vládce věřících, že&nbsp;ten, kterého kalif hledá, je&nbsp;zde mezi jeho lidem, aniž mu&nbsp;čímkoli bylo ublíženo. Má&nbsp;v&nbsp;úctě kalifovu vůli i&nbsp;jeho dobré úmysly, avšak strach jej nutí ke&nbsp;zdrženlivosti. Žádá tedy, aby nebyl nucen přihlašovat se&nbsp;veřejně, nýbrž aby kalif zvolil jiný způsob a&nbsp;ustanovil den a&nbsp;hodinu, v&nbsp;níž by&nbsp;ten, kterého hledá, mohl ve&nbsp;tmě a&nbsp;bez nebezpečí popatřit na&nbsp;tvář toho, jemuž se&nbsp;má&nbsp;přihlásit. Je&nbsp;nezbytné, aby nebyl přítomen nikdo, kdo by&nbsp;se&nbsp;ho&nbsp;měl zmocnit.</p></span></blockquote>
          <blockquote class="chunk" data-nb-ref-number="105" data-nb-words="4" data-nb-chars="24"><span class="idea" data-nb-ref-number="105" id="idea105" data-nb-words="4" data-nb-chars="24"><p>TEN, KTERÉHO KALIF HLEDÁ</p></span></blockquote>
          <p class="chunk" data-nb-ref-number="106" data-nb-words="177" data-nb-chars="1038"><span class="idea" data-nb-ref-number="106" id="idea106" data-nb-words="177" data-nb-chars="1038">Jakmile se&nbsp;kalif dověděl o&nbsp;této odpovědi, okamžitě o&nbsp;tom promluvil se&nbsp;svými rádci a&nbsp;ustanovil se&nbsp;na&nbsp;tom, že&nbsp;je&nbsp;nutno uchýlit se&nbsp;k&nbsp;takovému postupu, na&nbsp;který by&nbsp;se&nbsp;bylo možno spolehnout, že&nbsp;zloděje zláká, neboť jinak je&nbsp;jisto, že&nbsp;by&nbsp;ho&nbsp;nebylo možno polapit. Za&nbsp;jedním z&nbsp;oken paláce, jež bylo známo pod jménem ‚Okno šepotů‘ a&nbsp;k&nbsp;němuž stále přicházeli všichni, kdo se&nbsp;ocitli v&nbsp;neštěstí nebo utrpěli příkoří vinou podlosti jiných a&nbsp;nedoufali v&nbsp;nápravu, sedávala v&nbsp;určité hodiny vždy za&nbsp;noci kalifova dcera Jeny, jejíž něžné srdce a&nbsp;nesobecká duše byly zárukou, že&nbsp;se&nbsp;nejsmutnější z&nbsp;příběhů dostanou ke&nbsp;kalifovu sluchu. Pomocí tohoto okna doufal nyní kalif zmocnit se&nbsp;lupiče. Aby bylo zajištěno, že&nbsp;lupič přijde, bylo veřejně rozhlášeno, že&nbsp;kdokoli by&nbsp;přišel a&nbsp;uměl by&nbsp;povědět, jak se&nbsp;podařilo vniknout do&nbsp;pokladnice, jak byly posbírány zlaté mince zpod šibenice a&nbsp;jak byl ukraden a&nbsp;zabit velbloud, tomu bude podán pytel s&nbsp;mnoha dinary a&nbsp;listina, zaručující omilostnění; jakmile by&nbsp;se&nbsp;pak přihlásil veřejně, dostane se&nbsp;mu&nbsp;místa ve&nbsp;státní radě.</span></p>
          <p class="chunk" data-nb-ref-number="107" data-nb-words="132" data-nb-chars="748"><span class="idea" data-nb-ref-number="107" id="idea107" data-nb-words="132" data-nb-chars="748">Ohromen tímto novým prohlášením a&nbsp;možností spatřit znovu princeznu, Abu se&nbsp;rozhodl, že&nbsp;porovná svou obratnost s&nbsp;obratností kalifovou. Převlekl se&nbsp;za&nbsp;prodavače tabáku, přistoupil k&nbsp;oknu, nahlédl mřížovím, jež je&nbsp;chránilo, a&nbsp;pravil: ‚Ó&nbsp;dcero velikého kalifa, vyslechni člověka v&nbsp;neštěstí. Jsem ten, kterého kalif hledá, aby mu&nbsp;projevil úctu nebo aby jej zabil, co&nbsp;z&nbsp;obojího, to&nbsp;nevím. A&nbsp;jsem také ten, kterého jsi spatřila na&nbsp;jedné ze&nbsp;svých cest do&nbsp;hor za&nbsp;Azolem a&nbsp;do svého paláce v&nbsp;Iš-Pari, když jsi míjela bazar s&nbsp;rohožemi, patřící mému otci, neboť jsi odhrnula záclonky své budky, dokonce i&nbsp;svůj závoj a&nbsp;ráčila ses na&nbsp;mne usmát. Zde pak mám&nbsp;–‘ a&nbsp;dotkl se&nbsp;svého srdce&nbsp;– ‚uschlou větévku myrty z&nbsp;Iš-Pari, tak mi&nbsp;alespoň o&nbsp;ní řekli, a&nbsp;nad tou pláči.‘</span></p>
          <p class="chunk" data-nb-ref-number="108" data-nb-words="256" data-nb-chars="1470"><span class="idea" data-nb-ref-number="108" id="idea108" data-nb-words="256" data-nb-chars="1470">Poděšena tím, že&nbsp;tu&nbsp;stojí před ní&nbsp;veliký lupič, kterého její otec hledá, a&nbsp;že tento lupič tvrdí, že&nbsp;je&nbsp;totožný s&nbsp;oním krásným mladíkem, na&nbsp;kterého se&nbsp;tak dobře pamatovala, obávajíc se&nbsp;také, že&nbsp;je&nbsp;to&nbsp;nějaký nový úklad vezírův nebo žen z&nbsp;harému, které se&nbsp;možná doslechly o&nbsp;její podivné lásce a&nbsp;které vždy přály zlo všem, kdo byly mladší a&nbsp;krásnější než ony, nevěděla si&nbsp;Jeny rady, co&nbsp;počít. Pociťujíc, že&nbsp;je&nbsp;tu&nbsp;třeba moudrosti a&nbsp;milosrdenství, pravila: ‚Jak pravíš? Že&nbsp;jsi onen veliký lupič, kterého můj otec hledá, a&nbsp;přece i&nbsp;syn obchodníka s&nbsp;rohožemi, na&nbsp;kterého jsem se&nbsp;usmála? Jestliže jsem se&nbsp;někdy usmála na&nbsp;lupiče, před čímž mě&nbsp;Allah uchovej, což bych se&nbsp;na&nbsp;to&nbsp;i&nbsp;na tebe nepamatovala? A&nbsp;tak mluvíš-li pravdu, dovol přinést světlo, abych na&nbsp;tebe mohla popatřit. A&nbsp;jestliže jsi syn obchodníka s&nbsp;rohožemi nebo onen veliký lupič nebo obojí a&nbsp;jestliže si&nbsp;přeješ dostat milost a&nbsp;pytel dinarů, který tě&nbsp;tu&nbsp;očekává, musíš mi&nbsp;povědět, jak se&nbsp;podařilo vniknout do&nbsp;pokladnice, jak byly sebrány zlaté mince zpod šibenice a&nbsp;jak byl otcův velbloud odňat jeho poháněčům.‘ ‚Jsem k&nbsp;tomu hotov, ó&nbsp;princezno,‘ odpověděl Abu, ‚ale mám-li se&nbsp;před tebou takto odhalit, což mi&nbsp;nebude nejprve dovoleno vědět, zda jsi skutečně ona panna, kterou jsem viděl? Neboť byla právě tak laskavá, jako byla krásná, a&nbsp;neudělala by&nbsp;nikomu nic zlého. Jestliže tedy poodhrneš svůj závoj, jako jsi tehdy učinila v&nbsp;den svého odjezdu, abych na&nbsp;tebe mohl popatřit, zvednu svou kápi a&nbsp;přesvědčíš se, že&nbsp;nelžu.‘</span></p>
          <p class="chunk" data-nb-ref-number="109" data-nb-words="100" data-nb-chars="632"><span class="idea" data-nb-ref-number="109" id="idea109" data-nb-words="100" data-nb-chars="632">Znepokojena tím, že&nbsp;by&nbsp;ten, kterého tolik obdivovala, mohl skutečně být oním velikým lupičem, o&nbsp;jehož život otec usiloval, a&nbsp;kolísajíc mezi povinností vůči svému otci a&nbsp;věrností své vysněné představě, princezna odpověděla: ‚Učiním to, ale pod podmínkou, že&nbsp;jsi-li ten, na&nbsp;kterého jsem, jak pravíš, se&nbsp;zalíbením pohlédla, a&nbsp;současně i&nbsp;ten, jenž spáchal ony veliké zločiny v&nbsp;říši mého otce, vezmeš list, zaručující ti&nbsp;omilostnění, i&nbsp;zlato a&nbsp;odejdeš, aniž kdykoli napříště budeš znepokojovat mě&nbsp;nebo mého otce. Neboť je&nbsp;pro mne nesnesitelné pomyšlení, že&nbsp;jsem se&nbsp;zalíbením pohlédla na&nbsp;člověka, který byť jakkoli krásný, je&nbsp;též zloděj.‘</span></p>
          <p class="chunk" data-nb-ref-number="110" data-nb-words="181" data-nb-chars="1036"><span class="idea" data-nb-ref-number="110" id="idea110" data-nb-words="181" data-nb-chars="1036">Toho se&nbsp;Abu zhrozil a&nbsp;padl na&nbsp;něj veliký zármutek, neboť viděl teď právě tak jako při smrti Jussufově hrůzu svého počínání. Poněvadž však cítil, jak je&nbsp;spravedlivé to, co&nbsp;bylo řečeno, pravil: ‚Ó&nbsp;princezno, učiním tak, neboť jsem se&nbsp;již dávno rozhodl skoncovat se&nbsp;zlem, jež nebylo z&nbsp;mé vůle, a&nbsp;nebudu tě&nbsp;již nikdy znepokojovat. Jakmile vrhnu jediný pohled na&nbsp;milovanou tvář, o&nbsp;které jsem snil, odejdu a&nbsp;nikdy se&nbsp;již nevrátím, neboť nechci prodlévat v&nbsp;říši, kde někdo jiný bude s&nbsp;tebou žít v&nbsp;lásce. Jsem, běda, onen veliký lupič a&nbsp;povím ti, jak jsem se&nbsp;zmocnil onoho zlata pod šibenicí a&nbsp;v&nbsp;pokladnici tvého otce; ale zlato od&nbsp;něho nevezmu. Přijmu jen list, slibující omilostnění. Neboť i&nbsp;když jsem se&nbsp;jako zloděj narodil, nejsem jím už.‘ Udivena vznešeností těchto slov právě tak jako jeho chováním, princezna pravila ve&nbsp;strachu, že&nbsp;světlo odhalí konec jejích snů: ‚Nechť je&nbsp;tomu tak. Jestliže však jsi to&nbsp;opravdu ty, pak mi&nbsp;pověz, jak ses stal zlodějem, neboť nemohu věřit, že&nbsp;ten, o&nbsp;kterém jsem tak dobře smýšlela, mohl jednat tak zle.‘</span></p>
          <p class="chunk" data-nb-ref-number="111" data-nb-words="261" data-nb-chars="1506"><span class="idea" data-nb-ref-number="111" id="idea111" data-nb-words="261" data-nb-chars="1506">Tak žalostně potrestán za&nbsp;svoje skutky, Abu to&nbsp;slíbil povědět, a&nbsp;když byla přinesena pochodeň, princezna zvedla svůj závoj. Tu&nbsp;spatřil Abu opět onu tvář, jež přebývala v&nbsp;jeho duši a&nbsp;která v&nbsp;něm vyvolala tolik neklidu. Byl nyní tak pohnut, že&nbsp;nemohl promluvit. Strhl masku ze&nbsp;své tváře a&nbsp;odhalil se&nbsp;jí. A&nbsp;když Jeny spatřila tvář mladíka, který po&nbsp;ony dlouhé dny žil v&nbsp;její paměti, zhrozila se&nbsp;toho a&nbsp;neodvážila se&nbsp;pronést jediné slovo. Jenom spustila závoj a&nbsp;tiše seděla, zatímco Abu vyprávěl historii svého nepokojného života a&nbsp;hovořil i&nbsp;o&nbsp;svém časném mládí, z&nbsp;něhož si&nbsp;pamatoval jen tolik, že&nbsp;býval bit a&nbsp;stále cvičen ve&nbsp;zlých skutcích, takže nic jiného nepoznal; a&nbsp;také hovořil o&nbsp;tom, jak došlo k&nbsp;loupeži v&nbsp;pokladnici, i&nbsp;o&nbsp;tom, že&nbsp;činy, na&nbsp;které si&nbsp;kalif stěžoval, vykonal částečně též proto, aby chránil vdovu po&nbsp;Jussufovi a&nbsp;aby zmařil úsilí kalifova důvtipu. Obdivujíc se&nbsp;přes tyto skutky jeho dovednosti i&nbsp;kráse, princezna nevěděla, co&nbsp;by&nbsp;měla učinit. Neboť přes svůj slib a&nbsp;prohlášení přikázal jí&nbsp;kalif, že&nbsp;objeví-li se&nbsp;Abu, musí přispět k&nbsp;jeho zatčení, a&nbsp;to nemohla učinit. Nakonec pravila: ‚Jdi a&nbsp;nikdy již nepřicházej, neboť se&nbsp;neodvažuji na&nbsp;tebe pohlédnout a&nbsp;kalif si&nbsp;přeje jen tvoje zlo. Ale dovol mi, abych pověděla svému otci, že&nbsp;ho&nbsp;již nebudeš znepokojovat,‘ a&nbsp;Abu na&nbsp;to&nbsp;odpověděl: ‚Věz, ó&nbsp;princezno, že&nbsp;se&nbsp;stane podle tvých slov.‘ Jeny pak otevřela mříž a&nbsp;podala mu&nbsp;zrádnou listinu, slibující omilostnění, a&nbsp;zlato, které Abu nepřijal. Místo toho uchopil její ruku, něžně ji&nbsp;políbil a&nbsp;odešel.</span></p>
          <p class="chunk" data-nb-ref-number="112" data-nb-words="96" data-nb-chars="561"><span class="idea" data-nb-ref-number="112" id="idea112" data-nb-words="96" data-nb-chars="561">Jeny se&nbsp;vrátila k&nbsp;otci, pověděla mu, jak byla vyloupena pokladnice, i&nbsp;všechno, co&nbsp;se&nbsp;stalo dál, avšak dodala, že&nbsp;ho&nbsp;nemohla uchopit za&nbsp;ruku, aby ho&nbsp;bylo možno zadržet, poněvadž odmítl sáhnout po&nbsp;pytli se&nbsp;zlatem. Znovu všecek rozmrzelý nad bystrostí, s&nbsp;níž se&nbsp;Abu zmocnil omilostnění, aniž se&nbsp;dal chytit, kalif se&nbsp;jal opět uvažovat, jak by&nbsp;ho&nbsp;bylo možno dopadnout. Poněvadž jeho dcera popsala Abua jako mladého a&nbsp;krásného, kalif si&nbsp;pomyslil, že&nbsp;snad dcera by&nbsp;mohla být návnadou, na&nbsp;kterou by&nbsp;ho&nbsp;bylo možno chytit, a&nbsp;tak sestavil poslední prohlášení tohoto znění:</span></p>
        </section>
        <section>
          <div class="centered">
            <p class="chunk" data-nb-ref-number="113" data-nb-words="2" data-nb-chars="16"><span class="idea" data-nb-ref-number="113" id="idea113" data-nb-words="2" data-nb-chars="16">LIDU BAGDADSKÉMU</span></p>
          </div>
          <blockquote class="chunk" data-nb-ref-number="114" data-nb-words="165" data-nb-chars="983"><span class="idea" data-nb-ref-number="114" id="idea114" data-nb-words="165" data-nb-chars="983"><p>Poněvadž bylo zmařeno všechno naše úsilí překonat toho, jenž se&nbsp;podpisuje jako <em>Ten</em>, <em>kterého kalif hledá</em>, a&nbsp;dali jsme mu&nbsp;již plné omilostnění, podepsané naší vlastní rukou, k&nbsp;němuž byla připojena pečeť kalifátu, prohlašujeme nyní, že&nbsp;přihlásí-li se&nbsp;nám tento nejchytřejší z&nbsp;porušovatelů zákona a&nbsp;přijme náš projev úcty i&nbsp;dobré vůle, přijmeme ho&nbsp;v&nbsp;předpokladu, že&nbsp;je&nbsp;mladý a&nbsp;slušných způsobů, jako snoubence naší dcery a&nbsp;výchovou i&nbsp;cvičením jej připravíme pro její ruku; jestliže by&nbsp;tomu tak nebylo a&nbsp;kdyby to&nbsp;byl muž již starý, veřejně ho&nbsp;přijmeme jako člena státní rady a&nbsp;nejpřednějšího z&nbsp;našich rádců. Aby mohl mít plnou důvěru v&nbsp;naše slova, nařídili jsme proto, aby třetí den sedmého měsíce byl svátkem, aby byla na&nbsp;ten den připravena veřejná slavnost a&nbsp;aby se&nbsp;na&nbsp;velikém nádvoří shromáždil před námi lid. Jestliže tento nejmoudřejší z&nbsp;unikajících přijde a&nbsp;přihlásí se, veřejně tam potvrdíme a&nbsp;vykonáme, co&nbsp;je&nbsp;zde psáno, a&nbsp;přijmeme jej v&nbsp;plné důvěře do&nbsp;našeho života. Tak pravím já</p></span></blockquote>
          <blockquote class="chunk" data-nb-ref-number="115" data-nb-words="2" data-nb-chars="8"><span class="idea" data-nb-ref-number="115" id="idea115" data-nb-words="2" data-nb-chars="8"><p>JANKO I.</p></span></blockquote>
          <p class="chunk" data-nb-ref-number="116" data-nb-words="41" data-nb-chars="234"><span class="idea" data-nb-ref-number="116" id="idea116" data-nb-words="41" data-nb-chars="234">Kalif ukázal toto prohlášení své dceři a&nbsp;ona povzdechla, neboť předobře věděla, že&nbsp;kalifův záměr bude marný&nbsp;– což Abu neřekl, že&nbsp;se&nbsp;již nikdy nevrátí? Ale kalif jednal podle svého a&nbsp;domníval se, že&nbsp;toto jistě povede k&nbsp;Abuovu dopadení.</span></p>
          <p class="chunk" data-nb-ref-number="117" data-nb-words="87" data-nb-chars="545"><span class="idea" data-nb-ref-number="117" id="idea117" data-nb-words="87" data-nb-chars="545">V&nbsp;Jemenu, jehož byl Abu pravým dědicem, událo se&nbsp;zatím mnoho věcí. Když jeho otec Kar-Šem zemřel a&nbsp;hanebnému Bab-el-Barovi se&nbsp;po&nbsp;revoluci nepodařilo zmocnit se&nbsp;Kar-Šemova trůnu, přiznal se&nbsp;věrným Kar-Šemovým k&nbsp;tomu, jak byl princ Hussein zavlečen a&nbsp;prodán do&nbsp;otroctví obchodníku s&nbsp;rohožemi v&nbsp;Bagdadu. Okamžitě tedy byli vysláni hlasatelé a&nbsp;královský oddíl, aby Husseina nalezli. Přišli do&nbsp;Bagdadu a&nbsp;vyhledali vdovu po&nbsp;Jussufovi, která jim pověděla o&nbsp;mnoha otrocích, které Jussuf měl, a&nbsp;pověděla i&nbsp;o&nbsp;dítěti jménem Hussein, kterému dali jméno Abu.</span></p>
          <p class="chunk" data-nb-ref-number="118" data-nb-words="57" data-nb-chars="345"><span class="idea" data-nb-ref-number="118" id="idea118" data-nb-words="57" data-nb-chars="345">Tak se&nbsp;stalo, že&nbsp;když se&nbsp;Abu vrátil od&nbsp;‚Okna šepotů‘, očekávali ho&nbsp;v&nbsp;Mirzině domě zástupci jeho království, kteří, jakmile viděli, že&nbsp;je&nbsp;mladý, hezký a&nbsp;nadaný, a&nbsp;jakmile se&nbsp;po&nbsp;mnohém vyptávání přesvědčili, že&nbsp;je&nbsp;to&nbsp;vskutku Hussein, uvědomili ho&nbsp;o&nbsp;jeho důstojenství i&nbsp;postavení a&nbsp;vzdali mu&nbsp;jménem jemenského lidu poctu jako následníku Kar-Šemovu.</span></p>
          <p class="chunk" data-nb-ref-number="119" data-nb-words="158" data-nb-chars="910"><span class="idea" data-nb-ref-number="119" id="idea119" data-nb-words="158" data-nb-chars="910">Když byl nyní takto povýšen do&nbsp;vznešeného stavu, pomyslil Hussein (dříve Abu) na&nbsp;krásnou Jeny, na&nbsp;její lásku i&nbsp;na svoji lásku k&nbsp;ní. A&nbsp;také pocítil touhu ještě jednou kalifa přelstít. Proto ihned přikázal své nynější družině, aby její členové navštívili kalifa jako vyslanci přišedší právě z&nbsp;Jemenu, aby mu&nbsp;řekli, že&nbsp;po&nbsp;dlouhém hledání konečně nalezli svého prince, a&nbsp;aby jej požádali o&nbsp;projev dobré vůle a&nbsp;úcty vůči tomuto svému pánovi. Kalif si&nbsp;vždy přál být v&nbsp;míru se&nbsp;všemi národy a&nbsp;zvláště s&nbsp;lidem Jemenu, který byl veliký a&nbsp;mocný, a&nbsp;tak tím byl velmi potěšen, vyslal skupinu dvořanů k&nbsp;Husseinovi, který nyní přebýval se&nbsp;svou družinou ve&nbsp;velikém zájezdním hostinci v&nbsp;městě, a&nbsp;pozval jej, aby hned přišel do&nbsp;paláce, kde bude patřičně uvítán. Když tedy nyní Abu navštívil kalifa ve&nbsp;své pravé podobě, dostalo se&nbsp;mu&nbsp;od&nbsp;něho velmi slavnostního přijetí a&nbsp;mnohé i&nbsp;dlouhé byly veřejné oslavy, pořádané k&nbsp;jeho poctě.</span></p>
          <p class="chunk" data-nb-ref-number="120" data-nb-words="122" data-nb-chars="735"><span class="idea" data-nb-ref-number="120" id="idea120" data-nb-words="122" data-nb-chars="735">K&nbsp;těmto oslavám patřil i&nbsp;svátek, který Janko vyhlásil, aby polapil Abua. Chtěje potěšit a&nbsp;pobavit hosta, Janko mu&nbsp;vyprávěl celý příběh onoho velikého zloděje i&nbsp;o&nbsp;svých marných pokusech dopadnout jej. Pověděl Husseinovi o&nbsp;svém hlubokém obdivu k&nbsp;Abuově dovednosti a&nbsp;skončil tím, že&nbsp;kdyby mu&nbsp;někdo řekl, jak by&nbsp;bylo možno Abua polapit, byl by&nbsp;takovému člověku ochoten poskytnout místo ve&nbsp;státní radě, nebo kdyby byl mladý a&nbsp;urozeného původu, dát mu&nbsp;ruku své dcery. Zlákán pomyšlením, že&nbsp;by&nbsp;takto mohl získat Jeny, prohlásil nato Hussein, že&nbsp;se&nbsp;sám pokusí vyřešit tuto záhadu, a&nbsp;přichystal se&nbsp;pak převléknout se&nbsp;tak, aby vypadal jako divoký loupežník, zatímco jednomu z&nbsp;mužů své družiny přikázal, aby pro tento den předstíral, že&nbsp;je&nbsp;princ.</span></p>
          <p class="chunk" data-nb-ref-number="121" data-nb-words="297" data-nb-chars="1764"><span class="idea" data-nb-ref-number="121" id="idea121" data-nb-words="297" data-nb-chars="1764">Když přišel onen sváteční den a&nbsp;hlasatelé procházeli ulicemi města a&nbsp;oznamovali počátek slavnosti i&nbsp;onu nabídku, kterou učinil kalif Abuovi, nastaly veliké radovánky. Na&nbsp;náměstí byly postaveny dlouhé stoly, byly rozvěšeny vlajky a&nbsp;prapory. Krásné princezně Jeny pověděli, co&nbsp;její otec přislíbil Husseinovi, ale ona věřila v&nbsp;Abua, v&nbsp;jeho slovo i&nbsp;v&nbsp;jeho dovednost a&nbsp;nic se&nbsp;nebála. Když se&nbsp;pak davy shromáždily, když kalif, jeho dvořané a&nbsp;nepravý Hussein zaujali místa v&nbsp;čele slavnosti, kalif vstal a&nbsp;pokynem ruky požádal o&nbsp;ticho. Strážce pokladu zaujal místo na&nbsp;stupních, vedoucích ke&nbsp;královskému stolu, znovu přečetl prohlášení a&nbsp;vyzval Abua, aby se&nbsp;přihlásil a&nbsp;před vším davem přijal kalifův projev přízně nebo aby byl navždy proklet. Abu či&nbsp;Hussein, který se&nbsp;v&nbsp;převleku divokého loupežníka z&nbsp;hor vmísil do&nbsp;davu, vystoupil nyní vpřed, zvedl nad hlavu kalifovu listinu, slibující omilostnění, a&nbsp;pravil, že&nbsp;on&nbsp;je&nbsp;po&nbsp;pravdě onen zloděj a&nbsp;může to&nbsp;dokázat. A&nbsp;že také, jak je&nbsp;psáno, bude žádat o&nbsp;ruku kalifovy dcery. Ohromen tím, že&nbsp;by&nbsp;člověk tak nerudný a&nbsp;divoce vypadající mohl být tak chytrý, jako byl onen zloděj, a&nbsp;že by&nbsp;ho&nbsp;takový člověk chtěl žádat o&nbsp;ruku jeho dcery, kalif tím byl uveden ve&nbsp;zmatek a&nbsp;hledal záminku, pod kterou by&nbsp;ho&nbsp;mohl odkázat do&nbsp;patřičných mezí. Poněvadž však tu&nbsp;byl takový dav před ním a&nbsp;poněvadž dal své slovo, nevěděl si&nbsp;rady a&nbsp;nevěděl ani, co&nbsp;říci. Tehdy Jeny, skryta za&nbsp;mříží, vzkázala otci, že&nbsp;tento divý muž není ten, který k&nbsp;ní přišel, nýbrž podvodník. Maje podezření, že&nbsp;je&nbsp;to&nbsp;podvod a&nbsp;další darebnost, rozkázal kalif tohoto zdánlivě nepravého Abua zatknout a&nbsp;spoutat, načež vystoupil nepravý Hussein, chodící zde v&nbsp;Husseinově oděvu, a&nbsp;požádal, aby byl lupič propuštěn, neboť to&nbsp;není lupič, nýbrž princ, kterého široko daleko hledali.</span></p>
          <p class="chunk" data-nb-ref-number="122" data-nb-words="261" data-nb-chars="1494"><span class="idea" data-nb-ref-number="122" id="idea122" data-nb-words="261" data-nb-chars="1494">Tehdy pravý Hussein, unaven žertováním a&nbsp;odloživ zlodějský šat, zaujal místo u&nbsp;paty trůnu a&nbsp;jal se&nbsp;Jankovi vyprávět příběh svého života. Tu&nbsp;se&nbsp;kalif rozpomněl na&nbsp;slovo, které dal, a&nbsp;vida v&nbsp;Abuovi, když nyní byl vladařem Jemenu, zcela uspokojivého manžela pro svoji dceru Jeny, rozkázal ji&nbsp;přivolat. Užaslá a&nbsp;zmatená, že&nbsp;tu&nbsp;stojí tváří v&nbsp;tvář své ztracené lásce, proměněné ve&nbsp;vladaře, projevila Jeny tolik rozechvění a&nbsp;plachosti, že&nbsp;kalif, zaujat tím, pobaven i&nbsp;uveden v&nbsp;rozpaky, byl dychtiv zvědět, čím je&nbsp;to&nbsp;způsobeno. Tu&nbsp;Hussein pověděl o&nbsp;tom, jak ji&nbsp;spatřil, když jela mimo bazar jeho zlodějského otce na&nbsp;své cestě do&nbsp;Iš-Pari, jak vždy potom nad sebou truchlil, že&nbsp;je&nbsp;původu tak nízkého a&nbsp;nemůže se&nbsp;ucházet o&nbsp;její ruku, a&nbsp;jak se&nbsp;nyní raduje nad tím, že&nbsp;tuto žádost může vyslovit. Když kalif uslyšel tento opravdový příběh lásky, zeptal se&nbsp;dcery, jaké je&nbsp;její přání, a&nbsp;ona ostýchavě odpověděla, že&nbsp;nikdy na&nbsp;Abua nemohla zapomenout. Hussein okamžitě znovu pověděl o&nbsp;své nehynoucí lásce a&nbsp;pravil, že&nbsp;přijme-li jej Jeny jako svého manžela a&nbsp;kalif jako svého syna, on&nbsp;ji&nbsp;na&nbsp;místě přijme jako královnu, a&nbsp;že by&nbsp;se&nbsp;jejich svatba měla konat ještě dřív, než se&nbsp;vrátí do&nbsp;svého království. Nechtěje se&nbsp;dát překonat ve&nbsp;dvornosti, prohlásil na&nbsp;to&nbsp;kalif, že&nbsp;rád přijme prince tak moudrého nejen jako svého zetě, nýbrž i&nbsp;jako svého dědice, a&nbsp;že po&nbsp;jeho smrti budou Hussein a&nbsp;Jeny společně vládnout nad jeho i&nbsp;svou říší. Mezi lidem nastalo veliké jásání a&nbsp;Hussein a&nbsp;Jeny jeli v&nbsp;průvodu před všemi ostatními.</span></p>
          <p class="chunk" data-nb-ref-number="123" data-nb-words="44" data-nb-chars="277"><span class="idea" data-nb-ref-number="123" id="idea123" data-nb-words="44" data-nb-chars="277">A&nbsp;nyní, ó&nbsp;vy, kteří jste naslouchali,“ pokračoval Gazzar velmi ozdob­ně, přestože jeho příběh byl u&nbsp;konce, „když jste slyšeli o&nbsp;nešťastném Abuovi, který chytrostí získal samé dobro&nbsp;– krásnou milující ženu, pocty, bohatství a&nbsp;vládu nad dvěma říšemi&nbsp;–, kdežto já, ubohý poutník…“</span></p>
          <p class="chunk" data-nb-ref-number="124" data-nb-words="102" data-nb-chars="582"><span class="idea" data-nb-ref-number="124" id="idea124" data-nb-words="102" data-nb-chars="582">Poněvadž však společnost usoudila, že&nbsp;se&nbsp;chystá žádat je&nbsp;o&nbsp;další anna, a&nbsp;poněvadž si&nbsp;po&nbsp;právu myslila, že&nbsp;se&nbsp;mu&nbsp;za&nbsp;příběh tak chabý dostalo peněz až&nbsp;příliš mnoho, všichni naráz vstali a&nbsp;odešli. Saudi a&nbsp;Parfi ho&nbsp;nazvali zlodějem a&nbsp;lichvářem; a&nbsp;když spočítal nevelkou hromádku annů, když se&nbsp;podíval na&nbsp;Al&nbsp;Hadžazovu jídelnu, odkud dosud vycházela vůně jídel, a&nbsp;pak směrem ke&nbsp;karavaně, kde leželi velbloudi, mezi nimiž bude muset spát, Gazzar si&nbsp;povzdechl. Neboť viděl, že&nbsp;za&nbsp;všechnu námahu získal jen tolik, aby mu&nbsp;to&nbsp;stačilo na&nbsp;poloviční jídlo a&nbsp;na nocleh, a&nbsp;že na&nbsp;zítřek nezbývá nic.</span></p>
          <p class="chunk" data-nb-ref-number="125" data-nb-words="72" data-nb-chars="428"><span class="idea" data-nb-ref-number="125" id="idea125" data-nb-words="72" data-nb-chars="428">„U&nbsp;Allaha,“ vzdychal, „co je&nbsp;platno toulat se&nbsp;po&nbsp;světě, sbírat podivné příběhy, oživovat jejich svěžest, přidávat do&nbsp;nich myrhu a&nbsp;ka­didlo, barvy růží i&nbsp;svítání, jestliže si&nbsp;tím člověk nevydělá ani na&nbsp;jídlo a&nbsp;nocleh! Ve&nbsp;jménu Allahově! Nebýt mé&nbsp;ochromené paže, nikdy bych se&nbsp;již nenamáhal vyprávět příběh!“ Zabalil bubínek do&nbsp;svých hadrů a&nbsp;jal se&nbsp;unaveně kráčet k&nbsp;mešitě, kde bylo třeba, jak káže korán, před jídlem se&nbsp;pomodlit.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./about.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>